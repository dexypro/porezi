<!DOCTYPE html>
<html>
  <head>
    <link
      rel="stylesheet"
      href="https://cdnjs.cloudflare.com/ajax/libs/font-awesome/4.7.0/css/font-awesome.min.css"
    />
    <meta name="viewport" content="width=device-width, initial-scale=1.0" />
    <title>Porezi</title>
  </head>
  <body>
    <header></header>
    <div id="main">
      <aside>
        <div style="font-size: 1.5rem">
          1. Pojam i vrste javnih prihoda Javni prihodi, uz javne rashode,
          predstavljaju osnovne institucije javnih finansija. Javne finansije su
          ekonomska disciplina koja izučava finansijsku delatnost države i
          drugih pravnih lica javnog prava – javnopravnih kolektiviteta kojima
          je zakonom povereno da vrše takvu delatnost (npr organizacije
          obaveznog socijalnog osiguranja). Ta delatnost se sastoji u
          zadovoljavanju javnih potreba i u obezbeđivanju novčanih sredstava
          (pre svega javnih prihoda) da bi se te potrebe mogle finansirati.
          Prihod predstavlja povećanje neto imovine opšteg sektora države koje
          je rezultat određene transakcije (npr naplate poreza ili zakupnine po
          osnovu državnog zemljišta datog u zakup). Opšti sektor države obuhvata
          više institucionalnih jedinica koje mogu biti: 1. „jedinice države“
          koje kao svoju primarnu delatnost obavljaju državne funkcije
          (zakonodavnu, sudsku i izvršnu): Republika Srbija, Autonomna Pokrajna,
          grad Beograd, gradovi, opštine, 2. organizacije za obavezno socijalno
          osiguranje: Republički fond za penzijsko i invalidsko osiguranje,
          Republički fond za zdravstveno osiguranje, Nacionalna služba za
          zapošljavanje, 3. „netržišne neprofitne ustanove“ koje su kontrolisane
          i pretežno finansirane od strane jedinica države: škola, bolnica.
          Porez je najznačajniji oblik prihoda opšteg sektora države. Kroz
          oporezivanje obezbeđuje se najveći deo sredstava za finansiranje
          javnih izdataka. Pored prihoda opšti sektor države ostvaruje i
          primanja – to su sredstva koja se ostvaruju disponiranjem državne
          imovine odnosno zaduživanjem. Rashod predstavlja smanjenje neto
          imovine opšteg sektora države koje je rezultat određene transakcije, u
          njih spadaju: rashodi za zaposlene, rashodi za dobra i usluge,
          amortazicaja i upotreba sredstava za rad, subvencije, rashodi za
          obavezno socijalno osiguranje i socijalnu zaštitu. Javni rashodi se
          prvenstveno finansiraju javnim prihodima – ukoliko je neto operativni
          balans (prihodi minus rashodi) negativan (deficit), država će biti
          prinuđena da se okrene primanjima tj prodaji imovine i zaduživanja.
          Vrste javnih prihoda: 1. javnopravni javni prihodi – obezbeđuju se
          neposrednim nametanjem obaveze plaćanja (porezi, takse, doprinosi za
          obavezno socijalno osiguranje, naknade za korišćenje javnih dobara) i
          posrednim nametanjem (novčane kazne izrečene u krivičnom, prekršajnom
          i drugom postupku). a) Porez predstavlja instrument javnih prihoda
          kojim država od subjekata pod njenom poreskom vlašću prinudno uzima
          novčana sredstva, bez neposredne protivusluge, u svrhu pokrivanja
          vlastitih izdataka i postizanja drugih, prvenstveno ekonomskih i
          socijalnih ciljeva. Naplata poreza u svim savremenim državama počiva
          na prisili. Prisilnost ne dolazi do izražaja kod uvođenja, već samo
          kod naplate poreza. Kod poreza se ne javlja neposredna protivusluga od
          strane države onome ko je porez platio, time se ovaj instrument javnih
          prihoda razlikuje od takse koja predstavlja svojevrsnu cenu za
          određenu uslugu koju taksenom obvezniku pruža državni organ, ne
          postoji nikakva relacija između visine poreza i koristi koju prilikom
          korišćenja javnih dobara koja se njime finansiraju ima lice koje snosi
          poreski teret. Javno dobro se karakteriše nemogućnošću da se bilo ko
          spreči da ga koristi i okolnošću da korišćenje javnog dobra od strane
          jednog lica ne umanjuje korisnost koju ono pruža drugim licima. Porezi
          se utvrđuju u novčanim jedinicama i ubiraju u novcu. b) Za razliku od
          poreza, Taksa se plaća upravo kao nadoknada za određenu javnu uslugu
          koju neki državni organ pruža obvezniku. v) Doprinosi predstavljaju
          prihod pposebnih javnopravnih tela čija je namena unapred utvrđena a
          koji su dužna da plaćaju samo ona lica koja pripadaju određenoj
          društvenoj grupi povezanoj zajedničkim ekonomskim ili socijalnim
          interesom (zaposleni, poslodavci). g) Naknada za korišćenje javnih
          dobara: prirodna bogatstva, dobra od opšteg interesa i dobra u opštoj
          upotrebi. 2. privatnopravni javni prihodi – donacije od inostranih
          država i međunarodnih organizacija, donacije od fizičkih i pravnih
          lica, prihodi od imovine, prihodi od prodaje dobara i usluga.
          <br />
          <br />
          <br />
          <br />

          2. Pojam i dezintegracija finansijskog prava Finansijsko pravo je skup
          normi koje regulišu prikupljanje, upravljanje i alokaciju ekonomskih
          sredstava potrebnih za funkcionisanje javnopravnih tela. Finansijsko
          pravo je grana prava koja spada u javno pravo i uređuje finansijsku
          delatnost države i drugih javnopravnih kolektiviteta. Finansijsko
          pravo se sastoji iz različitih delova: * odnosi koji se tiču
          utvrđivanja i naplate javnih dažbina sadrže obeležja pravnog odnosa
          između poreskog poverioca (države) i poreskog dužnika, * institucija
          budžeta, posredstvom koje se određuje koliko se finansijskih sredstava
          dodeljuje pojedinim državnim organima da bi mogli da ostvaruju svoje
          funkcije, * upravljanje državnom imovinom, javni dug i garancije, kao
          i poslovanje javnih preduzeća u državnoj svojini. U savremenoj
          literaturi došlo je do definitivnog razdvajanja celine finansijskog
          prava na dve različite discipline: na dažbinsko (fiskalno) pravo i na
          budžetsko pravo, odnosno državno računovodstvo. Cepanje finansijskog
          prava može se opravdati okolnošću da je jednom preciznom naučnom
          kriterijumu primerenije da se za predmet posebne pravne discipline
          uzme samo onaj deo finansijskog prava koji se tiče uvođenja,
          utvrđivanja i naplate javnih dažbina – norme koje se zaista mogu
          uskladiti tako da čine jedan naučni sistem jer na jedinstven način
          uređuju materiju koja je sasvim definisana; to bi bilo dažbinsko
          (fiskalno) pravo. Preostali delovi finansijskog prava mogu se
          grupisati u zasebnu disciplinu,u sistem normi koje uređuju upravljanje
          državnom imovinom, zaključivanje administrativnih ugovora, odobravanje
          i izvršenje budžeta, poslovanje državnog trezora i odgovornost javnih
          službenika. Od ovakvog opšteg trenda odudarala je jedino praksa u
          bivšim socijalističkim zemljama uključujući i SFRJ u kojima se
          insistiralo na celovitosti finansijskog prava. U Srbiji se od 1997.g.
          Poresko pravo konstituiše kao naučna i studijska disciplina. Njome se
          uređuju svi fiskalni (dažbinski) javni prihodi.
          <br />
          <br />
          <br />
          <br />

          3. Pojam poreskog prava i odnos poreskog prava prema javnim
          finansijama i poreskom menadžmentu Poresko pravo je nastalo putem
          dezintegracije finansijskog prava i ono je grana prava koja spada u
          javno pravo, jer zakonom uređuje pravne odnose između države i drugih
          javnopravnih tela s jedne strane i fizičkih i pravnih lica s druge
          strane. Poresko pravo obuhvata opšte i posebno pravo poreske obaveze:
          opšte – kada je reč o normama koje uređuju zakonski opis činjeničnog
          stanja na način koji se odnosi na sve poreze (pr opšta definicija
          poreskog obveznika, poreske osnovice) i posebno – kada su u pitanju
          norme koje se specifično odnose na pojedinu vrstu poreza (npr obveznik
          poreza na dodatu vrednost, stopa poreza na zarade). Ako se poreski
          propisi tiču jedne određene države u pitanju je njeno nacionalno
          poresko pravo a ako se radi o normama kojima se uređuju poreskopravni
          odnosi između država u pitanju je međunarodno poresko pravo. Odnos
          poreskog prava i javnih finansija – Javne finansije su ekonomska
          disciplina koja izučava finansijsku delatnost države i drugih pravnih
          lica javnog prava kojima je zakonom povereno da vrše takvu delatnost
          (npr organizacije socijalnog osiguranja). U odnosu poreskog prava i
          javnih finansija pojavila su se dva različita pristupa/koncepcije: 1.
          unitarna, organska ili integralna koncepcija – nauka o finansijama i
          poresko pravo su dve različite discipline, s autonomnim postojanjem,
          vlastitim naučnim zadatkom i sadržajem i međusobnim granicama, ali
          koje se istovremeno upotpunjuju i integrišu u izučavanju finansijske
          aktivnosti države. 2. unilateralni pristup – Činjenica da im je
          predmet izučavanja isti, a to je finansijski akt, ne znači da postoji
          identitet između te dve discipline; nauke se među sobom razlikuju s
          obzirom na metodu kojom istražuju dati predmet. Nauka o finansijama
          prilazi svom predmetu s ekonomskog a poresko pravo s pravnog
          stanovišta. Iako integralni pristup omogućuje potpuni uvid u
          funkcionisanje celokupnog poreskog fenomena, emancipacija poreskog
          prava i njegov sve veći značaj u savremenim društvima stvara potrebu
          da se poreskom pravu priđe na način koji definiše unilateralni
          pristup. Odnos poreskog prava i poreskog menadžmenta – Zadatak
          poreskog menadžmenta je izučavanje uticaja oporezivanja kao faktora
          poslovanja, kao i mikroekonomskih učinaka na događanja u preduzeću i
          između preduzeća a posebno na forme poslovanja i njihovo povezivanje,
          na veličinu preduzeća, na modalitete finansiranja, na investicije,
          određivanje cena, konkurenciju.. U pravno dopuštenim okvirima,
          menadžeri će nastojati da planiraju i organizuju poslovnu aktivnost
          tako da minimizuju poreske troškove i na taj način maksimizuju
          poslovni rezultat – tzv „poresko planiranje“.
          <br />
          <br />
          <br />
          <br />
          4. Odnos poreskog prava prema drugim granama prava 1. Odnos poreskog
          prava i ustavnog prava – Poresko pravo u ustavnom pravu ima svoje
          korene, na opštem planu jer pretpostavlja pravnu organizaciju koja je
          konstruisana na bazi političke strukture države i radi čijeg
          funkcionisanja ono i uređuje odnose u kojima se prikupljaju i troše
          finansijska sredstva, a na posebnom planu jer se norme poreskog prava
          izvode iz vršenja finansijskog suvereniteta države. Ustav reguliše
          subjektivno poresko pravo države i propisuje poresku dužnost za
          građane, koji su jednaki predzakonom pa i pred poreskim zakonom. 2.
          Odnos poreskog prava i upravnog prava – Razlikuju se dva gledišta; po
          jednom poresko pravo predstavlja deo upravnog prava, koji u odnosu na
          njega nema nikakvu autonomiju, a po drugom poresko pravo je autonomno
          u odnosu na upravno pravo. Prvi pristup nalazi svoje argumente u
          tvrdnji da je poreskopravni odnos po svojoj prirodi upravni. Drugi
          pristup se javlja u dve varijante: „partikularizam“ i „ autonomija“.
          Svaka grana predstavlja deo pravnog sistema i u tom smislu se ne može
          govoriti o njenoj autonomiji, otuda se uvodi termin „partikularizam“
          da bi označio da je sadržaj poreskog prava uređivanje jedne posebne
          aktivnosti države koja je jasno odvojiva od ostalih ali relativno u
          poređenju s apsolutnošću koju bi „autonomija“ podrazumevala. Ako se
          prihvati stanovište da je poresko pravo posebna grana javnog prava,
          autonomna (partikularna) u odnosu na upravno pravo onda se otvara
          pitanje njihovog međusobnog odnosa. Poreski organi su upravni organi i
          u postupku utvrđivanja, naplate i kontrole poreza oni vrše upravnu
          vlast. Iz okolnosti da je poreska administracija deo javne uprave
          kojem je poverena funkcija oporezivanja proizlazi da je čitava njena
          organizacija uređena normama upravnog prava. pored toga, aktivnost
          poreskih upravnih organa predstavlja upravni rad koji se iskazuje kroz
          izdavanje upravnih akata i preduzimanje upravnih radnji. Otuda se može
          zaključiti da poresko pravo prihvata principe upravnog prava, odnos
          među njima je odnos posebnog i opšteg, tako da u odsustvu specifičnog
          uređivanja određenog pitanja propisima poreskog prava treba
          primenjivati norme upravnog prava. 3. Odnos poreskog prava i
          međunarodnog javnog prava – Zainteresovane države ograničavaju svoj
          finansijski suverenitet zaključujući ugovore o izbegavanju dvostrukog
          oporezivanja ili privilegijama diplomatskog i konzularnog osoblja. 4.
          Odnos poreskog prava i prava EU – Sekundarno pravo EU obuhvata uredbe,
          direktive, odluke, preporuke i mišljenja, kao i međunarodne sporazume
          kod kojih je EU jedna od strana ili koji su zaključeni između država
          članica EU. Pojedine odredbe sekundarnog evropskog prava direktno se
          primenjuju u državama članicama: reč je o onim donetim u formi uredbi.
          Ali, u poreskoj materiji su mnogo češće direktive: njima se
          harmonizuju nacionalni poreski propisi ali se ostavlja državama
          članicama sloboda u pogledu izbora načina na koji će sprovesti njihovu
          sadržinu. Harmonizacija nacionalnih prava država članica koja se
          ostvaruje putem uredbi i direktiva naziva se „pozitivnom
          integracijom“. Poresko pravo EU ima poseban značaj za države
          pridružene EU jer sporazumi o pridruživanju sadrže obavezu
          usklađivanja nacionalnog zakonodavstva države koja se pridružuje sa
          pravnim tekovinama EU.
          <br />
          <br />
          <br />
          <br />
          5. Odnos poreskog prava i krivičnog prava – U krivičnom pravu su
          zakonom utvrđene sankcije za najteže prekršaje poresko pravnih normi.
          S druge strane, krivično pravo koristi propise poreskog prava kod tzv
          blanketnih krivičnih dela: da bi se npr utvrdilo da li je počinjeno
          krivično delo poreske utaje, neophodno je ustanoviti da li obaveza
          čije se plaćanje izbegava ima karakter poreza, doprinosa ili drugih
          propisanih dažbina. 6. Odnos poreskog prava i građanskog prava –
          Poresko pravo pripada javnom a građansko pravo privatnom pravu.
          Poreskopravni odnos je sličan zakonskoj obligaciji; njegovi elementi
          su određeni zakonom ali se unutrašnja struktura tog odnosa u osnovi ne
          razlikuje od drugih obligacija. Otuda se može utvrditi da postoji
          prethodnost građanskog prava u odnosu na poresko pravo, to međutim ne
          znači da postoji njegov primat u odnosu na poresko pravo; u pitanju su
          dve grane prava istog ranga. 7. Odnos poreskog prava i građanskog
          procesnog prava – Opšti principi sudskog izvršnog postupka primenjuju
          se u odnosu na izvršenje poreske obaveze ukoliko nisu derogirani
          posebnim propisima poreskog prava. S druge strane, pojedine radnje u
          građanskom postupku sud će izvršiti samo ako stranke plate određene
          javne dažbine (sudske takse). 5. Poreskopravni princip jednakosti
          građana Stav da su svi građani jednaki pred zakonom jedan je od
          temelja vladavine prava. Opštost poreza je druga strana principa
          jednakosti pred poreskim zakonom; opštost poreza podrazumeva da sva
          lica moraju da učestvuju u njihovom plaćanju. Opštost predstavlja
          formalni uslov pravičnosti kod oporezivanja: reč je o pretpostavci da
          su sva lica koja podležu jednoj od odlučujućih činjenica, zato što
          koriste zajedničke nedeljive usluge države, u obavezi da plaćaju
          porez. Međutim, zahtev da poreska obaveza treba da bude opšta ne znači
          da u savremenom svetu ne postoje različita poreska oslobođenja, i ona
          se mogu svrstati u nekoliko grupa: politička (npr oslobođene za
          članove stranih diplomatskih i konzularnih predstavništava),
          ekonomskopolitička i socijalnopolitička (njnpr oslobođenje za
          novoosnovana preduzeća ili oslobođenje egzistencijalnog minimuma),
          poresko-tehnička (npr oslobođenje javnih ustanova koje prihode
          ostvaruju iz budžeta, da se ne bi plaćao porez na sredstva koja su
          ustanovi transferisana iz budžeta), finansijska. Zahtev u pogledu
          opštosti ima smisla jedino u pogledu poreza. Kod taksi važi pravilo da
          ko dobija od države uslugu plaća cenu; ko ne plati taksu neće za
          uzvrat dobiti bilo kakvu uslugu. Kod doprinosa za socijalno osiguranje
          koncept opštosti nije relevantan jer postoji veza između obaveze
          plaćanja i primanja osiguranika za slučaj kada se desi osigurani
          događaj. Jednakost predstavlja osnovni ustavni princip u odnosu na
          koji se ispituje ustavnost poreskih zakona. Od suštinske je važnosti
          način na koji ustavni sud vrši svoju ulogu, odnosno do koje mere je
          ovlašćen i spreman da ide u poništavanje poreskih zakona zbog
          nejednakog tretmana.
          <br />
          <br />
          <br />
          <br />
          6. Pravičnost kao standard za odmeravanje razlika u oporezivanju
          Kriterijum za raspodelu poreskog tereta koji bi obezbeđivao jednak
          tretman je sposobnost plaćanja. U Ustavu Srbije se navodi da građanin
          porez plaća u srazmeri sa svojim sredstvima, odnosno prema ekonomskoj
          moći. Iz ovog principa proizlaze dva zahteva: zahtev za horizontalnom
          pravičnošću i zahtev za vertikalnom pravičnošću. Prvi zahtev nalaže da
          lica s istom ekonomskom snagom (istim poreskim kapacitetom) treba da
          plate isti porez. Zahtev za vertikalnom pravičnošću nalaže da lica sa
          većom ekonomskom snagom plate veći porez. U oba slučaja potrebno je
          odrediti merilo ekonomske snage poreskog obveznika. Teorijski
          posmatrano, takvo merilo bi trebalo da odrazi celokupno blagostanje
          koje obveznik može postići iz opcija koje ima na raspolaganju,
          uključujući sadašnju potrošnju, buduću potrošnju (štednju),
          posedovanje imovine i uživanje u dokolici. Međutim, ovakvo
          sveobuhvatno merilo ne može se operacionalizovati. Zato se u praksi
          poseže za „opipljivim“ merilima kao što su obveznikovi dohodak,
          potrošnja ili imovina. U najčešćem broju slučajeva jurisprudencija
          ustavnih sudova odnosi se na porez na dohodak, što znači da se
          sposobnost plaćanja ceni kroz veličinu obveznikovog dohotka.
          Sposobnost plaćanja se može ceniti i na bazi veličine obveznikove
          imovine a kod posrednih poreza (PDV) na bazi potrošnje. Kod taksi,
          teorijsku osnovu pravičnosti čini princip korisnosti i po tom
          shvatanju je pravičan onaj poreski sistem u kojem svaki poreski
          obveznik plaća porez srazmerno koristima koje dobija od javnih usluga.
          Ipak, utvrditi vezu između plaćanja i koristi je nemoguće jer se u
          stvari očekuje da baš oni bogatiji plate više. Zato se pravičnost
          utvrđuje u skladu s principom ekonomske snage poreskog obveznika.
          Princip koristi danas služi samo za opravdavanje taksi, ponekad praćen
          i principom pokrivanja troškova.

          <br />
          <br />
          <br />
          <br />
          7. Poreskopravni princip zakonitosti poreza Pravilo da se oporezivanje
          može vršiti samo na osnovu zakona predstavlja načelo koje je
          proisteklo iz nastojanja vlastele da se ograniči vladalac i poreski
          obveznik zaštiti od samovolje u oporezivanju. U savremenim pravnim
          državama ustanovljavanje novih poreza i menjanje poreskih tereta kod
          već postojećih poreskih oblika mogu se vršiti samo zakonom, odnosno na
          osnovu zakona i ovaj princip se uzdiže na nivo ustavnog načela.
          Političko značenje principa zakonitosti poreza ogleda se u osiguranju
          pravne sigurnosti građana, njihovih prava i sloboda; ono predstavlja
          vrhunsko načelo pravne države i garanciju protiv samovolje vlasti.
          Pravno značenje principa zakonitosti poreza se ogleda u uvažavanju
          sledećih šest zahteva: 1. Samo zakon može biti izvor poreskog prava –
          Često se razlog za pojavu podzakonskih akata krije u faktičkoj
          nemogućnosti zakonodavca da uredi sva relevantna pitanja. U poreskoj
          materiji sreće se nekoliko vrsta podzakonskih propisa od kojih su
          najrasprostranjenije odluke koje donosi skupština (najčešće opštine
          ili grada), uredbe koje donosi Vlada i pravilnici koje donosi državni
          organ uprave (ministar). Odluka predstavlja propis skupštine jedinice
          lok.samouprave kojim se u skladu sa zakonom uvode lokalni javni
          prihodi i uređuje način njihovog utvrđivanja i plaćanja, a uredbe i
          pravilnici se donose radi sprovođenja (izvršenja) zakona. Ovlašćenje
          opštinskim,odnosno gradskim vlastima da mogu svojim odlukama uvoditi
          određene vrste javnih dažbina delegirao je zakon, ovakva normativna
          delatnost ima svoje izvorište u zakonu. Uredba može normirati samo
          detalje kako bi se mogao primenjivati zakon zbog kojeg se ona uopšte i
          donosi, one ne mogu propisivati neka nova načela koja nisu predviđena
          u zakonu. 2. Nisu dopušteni sporazumi između poreske administracije i
          poreskog obveznika u pogledu visine poreske obaveze 3. Tumačenje –
          Praktično je nemoguće naći normu poreskog prava koja bi se mogla
          primeniti na konkretan događaj a da se pri tome ne javi potreba za
          interpretacijom, tek tumačenjem počinje istinsko delovanje zakona, ono
          je način da se poreskopravna norma koja je opšta i apstraktna dovede u
          sklad sa konkretnim slučajem. * Zakon treba da bude shvatan u smislu
          koji je najpovoljniji za onog ko je podvrgnut porezu; poreski zakoni
          ograničavaju slobode i imovinska prava građana pa takve zakone treba
          tumačiti u prilog onome čija se sloboda ili pravo ograničavaju. *
          Interes države je iznad privatnog interesa; porez je instrument moći
          države i on se ne može podređivati pojedinačnom interesu. * Poreski
          zakoni se tumače sasvim restriktivno: pošto je poreska obaveza
          određena u zakonu, ona se ne može putem logičke argumentacije ili
          analogije proširivati na slučajeve koji nisu izričito sadržani u
          zakonu. * Poreski zakoni se mogu tumačiti primenom svih onih metoda
          koji se koriste pri tumačenju ostalih zakona. Granice svakog tumačenja
          određuje princip zakonitosti u svojoj integralnosti. Nedozvoljeno je
          svako tumačenje koje vodi izigravanju smisla i funkcija ovog principa.
          4. Analogija – Primena analogije sastoji se u proširivanju zakonske
          norme na slučajeve koji u njoj nisu sadržani, ali potpadaju pod isti
          ratio legis koji je inspirisao formulisanu zakonsku normu. Potrebno je
          pouzdano ustanoviti da li je zakonodavac određeni odnos svesno ostavio
          neuređenim želeći da on takav i ostane. Potrebno je identifikovati
          ratio legis koji čini osnov zakonske odredbe koja se analogijom
          proširuje, zatim se izričito formulisani zakonski opis poreskog
          činjeničnog stanja upoređuje sa „zamišljenim“ zakonskim opisom
          poreskog činjeničnog stanja na koji se norma želi proširiti i
          proverava da li među njima postoji takva srodnost koja bi dopuštala
          uređivanje prema istim principima. Analogiji se nikako ne sme
          pribegavati ako vodi proširenju poreske obaveze. Pravi problem
          analogije sastoji se u tome da se odredi kakva i u čemu mora da bude
          sličnost između dva slučaja da bi se mogla primeniti; dva slučaja su
          slična kada su im bitne osobine istovetne a sporedne različite. 5.
          Nedopuštenost retroaktivnosti – Opšte je pravilo da se početak važenja
          zakona ili drugog opšteg pravnog akta računa od njegovog stupanja na
          snagu. Između objavljivanja zakona i početka njegovog važenja ostavlja
          se kraći period kako bi se i oni koji ga primenjuju i oni na koje se
          primenjuje, pripremili za njeogovo poštovanje. Međutim, Ustav Srbije
          dopušta izuzetak od načela zabrane retroaktivnosti: a) ako je
          retroaktivnost uvedena zakonom, b) ako se rasprostire samo na pojedine
          odredbe istog zakona i v) ako je uvedena na temlju opšteg interesa
          utvrđenog u postupku donošenja tog zakona. Najčešće postoji opšti
          interes da se poreskim obveznicima retroaktivno pruži određena
          benificija (niža poreska stopa ili poreski podsticaj). Od
          retroaktivnosti treba razlikovati retrospektivnost zakona.
          Retrospektivnost se koristi za slučaj kada se zakon primenjuje na
          buduće posledice oporezivog događaja koji se desio pre njegovog
          donošenja i to bez prelaznog rešenja za postojeću situaciju. 6.
          Određenost poreza – Zakon treba da bude jasan i precizan; sadržaj i
          granice poreskih normi moraju se jasno videti iz samog zakonskog
          teksta. Nerazumljivost poreskih propisa, njihove brojne izmene i
          dopune, razna tumačenja, pravilnici i drugi podzakonski propisi koji
          utiču na utvrđivanje poreske obaveze i na njenu visinu, kao i otežana
          dostupnost poreskih propisa često zahtevaju da se poreski obveznik
          obrati za pomoć nekom kvalifikovanom licu. Srpskim ZPPPA ustanovljena
          je profesija poreskog savetnika.
          <br />
          <br />
          <br />
          <br />
          8. Suprotstavljanje nelegitimnoj zakonitoj poreskoj evaziji Tumačenje
          poreskih zakona striktno u koordinatama principa zakonitosti otvara
          poreskom obvezniku mogućnost da organizuje svoje poslovanje tako da
          izbegne porez, pribegavajući raznovrsnim artificijelnim pravnim
          konstrukcijama. Očigledno je da zakonodavac ne može da predvidi sve
          situacije koje se mogu javiti u svetu koji se neprestano menja tako da
          nastaju pravne praznine i rupe u propisima. Izbegavanje plaćanja
          poreza (poreska evazija) može biti nezakonito i zakonito. Nezakonita
          poreska evazija obuhvata one postupke poreskog obveznika usmerene na
          izbegavanje plaćanja poreza kojima se krši poreski zakon. Takva
          evazija sankcionisana je na terenu kaznenog prava. Poreske vlasti mogu
          preduzimati mere kojima će korigovati poreske posledice ovakvih
          obveznikovih radnji (utvrđivanje poreza u poreskoj kontroli), ali se
          te mere ne preduzimaju iz anti-abuzivnih razloga (radi sprečavanja
          zloupotrebe nekog poreskog propisa) nego da bi se naknadno pravično
          raspodelio poreski teret. Zakonita poreska evazija postoji kada
          poreski obveznik umanjuje poresku obavezu ne kršeći pri tome poreske
          propise, javlja se u dva vida: legitimno minimizovanje i nelegitimno
          minimizovanje poreske obaveze. Legitimno minimizovanje poreske obaveze
          nije predmet anti-abuzivnog delovanja dok nelegitimno jeste. Problem
          nastaje zbog toga što do manjeg poreskog tereta može doći zbog pravne
          konstrukcije ili transakcije koja koristi pravnu prazninu ili rupu u
          zakonu da bi se poreski obveznik smestio van domašaja poreza ili pod
          udar norme koja nameće manji poreski teret, odnosno zbog pravne
          konstrukcije ili transakcije za koju poreski zakon vezuje manju
          poresku obavezu nego za neku drugu pravnu konstrukciju ili transakciju
          čiji su faktički efekti slični. Osnovno obeležje „neprihvatljive“
          zakonite poreske evazije je u tome da se radi o pokušaju poreskog
          dužnika da smanji poresku obavezu na nivo koji je niži od nivoa koji
          je zakonodavac nameravao da postigne imajući u vidu dati bruto dohodak
          i posebne okolnosti. Mehanizmi kojima se ona ostvaruje imaju sledeće
          karakteristike: a) upotrebljene pravne konstrukcije ne bi, da porez
          nije uveden, imale oblik kakav imaju (postoji element
          artificijelnosti/veštačkog), b) često se iskorišćavaju rupe u zakonu
          ili se zakonska rešenja koriste za svrhe koje zakonodavac nije imao u
          vidu, v) saveti dobijeni uz naknadu od strane poreskog savetnika
          čuvaju se kao tajna, što predstavlja jedan od uslova iz ugovora
          zaključenog između poreskog savetnika i klijenta (poreskog dužnika).
          Da bi se ocenilo da li je u pitanju pokušaj da se poreska obaveza
          spusti ispod nivoa koji je zakonodavac imao u vidu, svaka „sumnjiva“
          transakcija morala bi da se podvrgne sledećim testovima: 1. Test
          namere – standard „savesnog poreskog obveznika“ pomaže da se ustanove
          izvesni modeli ponašanja na osnovu kojih se može suditi o postojanju
          namere. 2. Test postojanja elemenata artificijelnosti/veštačkog – test
          počiva na ideji da je zakonodavac imao nameru da oporezuje određene
          životne situacije a da poreski obveznik izbegava plaćanje poreza tako
          što upotrebljava neki pravni oblik čiji se efekti zaista ne mogu
          podvesti pod zakonski opis poreskog činjeničnog stanja ali odudaraju
          od ekonomske ili socijalne realnosti na koju je zakonodavac baš želeo
          da primeni porez. Tako iskorišćena konstrukcija privatnog prava naziva
          se artificijelnom/veštačkom. 3. Test poreske uštede 4. Test postojanja
          rešenja nadležnog poreskog organa – ako prethodni testovi dokažu da je
          poreski dužnik koristio veštačke pravne konstrukcije i time zaista
          došao do poreske uštede, nadležni poreski organ to mora utvrditi
          svojim rešenjem. Tumačenje prema ekonomskoj suštini: Ako se
          nelegitimnoj zakonitoj poreskoj evaziji želi suprotstaviti na terenu
          tumačenja, moguće rešenje se može potražiti u doktrini da je suština
          važnija od forme, ili u oslanjanju na tzv. ekonomsku interpretaciju
          koja se inače ne primenjuje u drugim oblastima prava, ili u
          građanskopravnim konceptima ništavosti simulovanih pravnih poslova
          odnosno izigravanja zakona. Anti-abuzivno zakonodavstvo: Oslanjanje na
          opšte anti-abuzivno zakonodavstvo može doći do izražaja po najpre u
          državama u kojima se iz principa podele vlasti izvlači zaključak da
          sud ne sme da zamenjuje zakonodavca, tako da će, kada poreski zakon
          propusti da oporezuje pojedine situacije, ostavljajući pravne praznine
          i rupe u propisima, sud, po pravilu, odustati od nametanja poreza, čak
          iako bi, sa stanovišta razuma i poreske politike, takve situacije
          trebalo da budu oporezovane. U srpskom poreskom pravu relevantno je
          načelo fakticiteta, propisano u ZPPPA, ono sadrži tri pravila: 1.
          proklamovan je princip da se poreske činjenice utvrđuju prema njihovoj
          ekonomskoj suštini, npr obaveza po osnovu poreza na prenos apsolutnih
          prava nastaje i kada nije sačinjen punovažan ugovor o kupoprodaji
          nepokretnosti i to danom kada je kupac stupio u posed nepokretnosti.
          2. Ako se simulovanim pravnim poslom prikriva neki drugi pravni posao,
          za utvrđivanje poreske obaveze osnovu čini disimulovani pravni posao.
          3. Poreska uprava je dužna da utvrdi poresku obavezu u slučaju kada su
          na propisima suprotan način ostvareni prihodi, odnosno stečena
          imovina. Ako je neki prihod ostvaren vršenjem krivičnog dela, ipak će
          se oporezovati a u krivičnom postupku imovinska korist stečena
          izvršenjem krivičnog dela se oduzima. Anti-abuzivno zakonodavstvo
          deluje sa ciljem suprotstavljanja poreskim pogodnostima koje proizlaze
          iz poreskih aranžmana koji su abuzivni (nastali zloupotrebom).
          Aranžmani obuhvataju svaki ugovor, memorandum, transakciju bez obzira
          na to da li podležu prinudnom izvršenju ili ne. „Poreske pogodnosti“
          obuhvataju poresku olakšicu ili uvećanu poresku olakšicu, povraćaj ili
          uvećani povraćaj, izbegavanje ili umanjivanje poreske obaveze,
          odlaganje plaćanja ili ubrzavanje povraćaja poreza... Ako se ustanovi
          da je neki poreski aranžman abuzivan, poreske pogodnosti koje bi
          proizašle iz njega bile bi uklonjene odgovarajućim usklađivanjem koje
          sprovodi nadležni poreski organ putem rešenja.
          <br />
          <br />
          <br />
          <br />
          9. Poreskopravni principi zaštite ljudskog dostojanstva i privatne
          sfere Ustav Srbije jemči nepovredivost ljudskog dostojanstva; iz ovog
          principa proizlazi da poreski zakonodavac ne bi smeo da podvrgne
          oporezivanju tzv egzistencijalni minimum. Zakonskim opisom poreskog
          činjeničnog stanja predviđen je onaj nivo dohotka pojedinca koji je
          taman dovoljan za najskromnije zadovoljenje elementarnih potreba
          (stan, hrana, odeća..). Eventualno umanjenje minimuma egzistencije, do
          kojeg bi došlo ako bi bio oporezovan, ugrozilo bi samo preživljavanje
          obveznika i izdržavanih lica. Pri tome, treba imati u vidu da se iznos
          neoporezivog minimuma egzistencije utvrđuje samo u odnosu na
          neposredne poreze, lica čiji je dohodak ispod njega ipak plaćaju
          posredne poreze (PDV i akcize), kupujući proizvode ili usluge u čijoj
          ceni su oni skriveni. Iznos koji odgovara neoporezivom minimumu
          oslobođen je u dohotku svih obveznika. U Srbiji ne postoji globalno
          oporezivanje dohotka koje bi podrazumevalo da fizičko lice bude
          podvrgnuto jedinstvenom porezu na celokupan (svetski) dohodak. Umesto
          toga, u primeni je mešoviti sistem u kojem je oko 99,7% punoletnih
          građana potencijalno podvrgnuto isključivo cedularnom oporezivanju.
          Preostalih nešto manje od 20 000 građana podvrgnuto je komplementarnom
          godišnjem porezu ( fizička lica koja su ostvarila dohodak veći od
          trostrukog iznosa prosečne zarade). U takvom sistemu nije moguće
          zaštititi egzistencijalni minimum od oporezivanja jer lice čija bi
          zarada bila npr ispod tog minimuma može imati druge prihode sa kojima
          prelazi granicu egzistencijalnog minimuma. Tek sa prelaskom na sistem
          globalnog oporezivanja dohotka, biće moguće obezbediti oslobođenje
          egzistencijalnog minimuma za sve poreske obveznike – fizička lica.
          Ustav Srbije jemči nepovredivost stana, tajnost pisama i drugih
          sredstava pošiljki i zaštitu podataka o ličnosti. Poresko pravo sadrži
          određena rešenja kojima zadire u širu privatnu sferu (sferu u kojoj se
          dešavaju privatni kontakti i u kojoj je dopušteno
          neprekomerno,srazmerno delovanje) – npr Poreska policija ima
          ovlašćenje da radi otkrivanja poreskih krivičnih dela i njihovih
          izvršilaca, u pretkrivičnom postupku postupa kao organ unutrašnjih
          poslova te da preduzima sve potražne radnje izuzev ograničenja
          kretanja, ovlašćenje da mogu da uđu u stan odnosno da ga pretresu itd.
          <br />
          <br />
          <br />
          <br />10. Poreskopravni principi zaštite prava na slobodan izbor
          zanimanja, profesije i obavljanja delatnosti i zaštite prava na mirno
          uživanje imovine Poreska norma kojom se propisuje zahvatanje iz
          dobiti, dohotka ili imovine na generalan način ili kojom se uređuje
          obezbeđivanje poreskog potraživanja, načelno ne povređuje slobodu
          izbora rada, profesije i preduzetništva. Ukoliko prosečnom poreskom
          obvezniku ovakve slobode porez ne ugrožava, ne radi se o narušavanju
          ustavom zajemčenog prava. Jedna od osnovnih funkcija države je da
          zaštiti svojinu svojih građana, međutim da bi država ostvarila taj
          zadatak primorana je da ograniči pravo svojine kako bi došla do
          sredstava za svoje funkcionisanje. Zakonodavac mora paziti da ne
          prekorači ustavno ovlašćenje da zakonom može ograničiti pravo svojine
          i normu da svojina obavezuje te da njena upotreba ujedno služi i
          dobrobiti zajednice. Ako se oporezivanje pretvori u konfiskaciju,
          ustavna ovlašćenja su jasno prekoračena.
          <br />
          <br />
          <br />
          <br />
          11. Poreskopravni principi zaštite poverenja poreskih obveznika u
          poresku administraciju i srazmernosti cilja i sredstava u poreskom
          postupku Princip zaštite poverenja u poresku administraciju
          podrazumeva da: 1. poreska vlast treba da obavesti poreskog obveznika
          o bilo kojoj akciji koju prema njemu preduzima, 2. u toku poreskog
          postupka i upravnog spora poreski obveznik mora imati na raspolaganju
          sva procesna prava koja su data poreskom organu, 3.poreska vlast mora
          biti obavezana svojim tumačenjem zakona kada ga primenjuje na
          pojedinačnog poreskog obveznika. Radi zaštite javnog interesa moguća
          su neka odstupanja; npr ZPPPA nalaže poreskom inspektoru da u slučaju
          indicije da je povećana nelegalna trgovina započne postupak terenske
          kontrole bez dostavljanja naloga ili npr poreski organ može da ispravi
          svoju nezakonitu odluku iako je poreski obveznik postupao u dobroj
          veri. Poreski organ može da ograniči pravo obveznika ili da utiče na
          njegov pravni interes samo postupanjem koje je neophodno da se njime
          ostvari svrha propisa i samo ako ta svrha e može da se ostvari
          drugačijim postupanjem kojim bi se manje ograničavala prava ili u
          manjoj meri uticalo na pravni interes obveznika.
          <br />
          <br />
          <br />
          <br />12. Poreskopravni princip poverljivosti poreskih informacija
          Neovlašćeno korišćenje ili objavljivanje dokumenata, informacija,
          podataka ili drugih činjenica do kojih dolazi PU u poreskom postupku,
          odnosno u prekršajnom, predistražnom ili sudskom postupku povodom
          poreske stvari, ugrožava i interese poreskog obveznika i javni
          interes. ZPPPA proklamuje načelo da su službena lica i sva druga lica
          koja učestvuju u tim postupcima dužna da kao tajni podatak čuvaju: 1.
          svaki dokument, informaciju, podatak ili drugu činjenicu o poreskom
          obvezniku, 2. podatke o tehničkim pronalascima ili patentima, kao i
          sve druge podatke o tehnološkim postupcima koje primenjuje poreski
          obveznik-do kojih su došla u nekom od ovih postupaka. ZPPPA propisuje
          dve vrste izuzetaka: 1. obaveza za PU da dva puta godišnje na svojoj
          internet strani objavljuje naziv, odnosno ime i prezime, PIB i iznos
          poreskog duga poreskih dužnika i to pravnih lica sa poreskim dugom u
          iznosu od najmanje 20 000 000 din i preduzetnika sa poreskim dugom u
          iznosu od najmanje 5 000 000 din. 2. obaveza čuvanja tajnog podatka
          nije povređena : radnjom sa kojom se poreski obveznik pismeno saglasi,
          ako se određeni podatak ne može povezati sa poreskim obveznikom, ako
          se određeni podatak iznosi tokom poreskog,prekršajnog,predistražnog
          ili sudskog postupka, u postupku otkrivanja krivičnih dela, kod
          pružanja pravne pomoći, kada se poreskom jemcu omogući uvid u podatke
          o poreskom obvezniku koji su bitni za regulisanje obaveza koje
          proističu iz njegovog odnosa prema poreskom obvezniku..
          <br />
          <br />
          <br />
          <br />
          13. Neposredni i posredni porezi, redovni i vanredni porezi Podela na
          osnovu kriterijuma prevaljivosti: U neposredne poreze spadaju oni koji
          se neposredno naplaćuju od poreskih destinatara-lica koja su po
          intenciji zakonodavca pozvana da snose poreski teret. Posredni porezi
          se naplaćuju od jednog lica-poreskog obveznika po zakonu ali je ono u
          stanju da prevali na drugo lice-poreskog destinatara ili nekog drugog
          nosioca poreskog tereta; posredni porezi su oni koji ne terete lice
          koje je zakonodavac za to predvideo nego treće lice na koje je teret
          prevaljen. Prevaljivanje se odvija u tri faze: 1. Perkusija – poreska
          obaveza pada na lice koje je zakonom određeno da bude por.obveznik, 2.
          Reperkusija – poreski obveznik uspeva da na tržištu teret poreza
          prenese na druga lica tako što će npr podići cenu oporezovanog
          proizvoda ili usluge i na taj način porez prevaliti na kupca tog
          proizvoda ili korisnika usluge (prevaljivanje unapred), tako što će
          sniziti nabavnu cenu proizvoda ili usluge i na taj način porez
          prevaliti na svoje snabdevače (prevaljivanje unazad), ili tako što će
          podići prodajnu cenu nekih drugih (neoporezovanih) artikala ili usluga
          i na taj način porez prevaliti na kupce tih artikala (bočno
          prevaljivanje). 3. Incidenca – poreski teret pada na svog konačnog
          nosioca-lice koje nije u stanju da porez dalje prevaljuje nego ga
          definitivno snosi. Tek licu pogođenom incidencom umanjuje se
          raspoloživi realni dohodak. Operacionalna definicija – Neposredni
          porezi su oni koji terete privrednu sposobnost obveznika pogađajući
          neposredno njihovo bogatstvo ili prihode a posredni, međutim,
          naplaćuju se u vezi sa radnjama proizvodnje, potrošnje ili razmene
          dobara. U neposredne poreze se mogu svrstati porez na imovinu, porez
          na prihode,odnosno na dohodak i porez na upotrebu dobara. U posredne
          spadaju opšti porezi na promet (PDV, porez na promet u maloprodaji..),
          akcize, carine, porez na prenos apsolutnih prava. Kod podele na
          redovne i vanredne poreze kriterijum predstavlja vreme u kojem se
          porez (tj zakon kojim je uveden porez) nalazi na snazi. Redovni porezi
          su oni koji se pojavljuju u poreskom sistemu neke zemlje svake godine;
          oni dominiraju u poreskom sistemu i njima se finansiraju redovni javni
          rashodi. Vanredni porezi su oni koji se u poreskom sistemu pojavljuju
          s vremena na vreme, u neredovnim ekonomskim ili političkim prilikama u
          državi; njima se finansiraju vanredni javni rashodi, rashodi izazvani
          nepredviđenim odnosno nepredvidivim događajima (ratovi, elementarne
          nepogode). U savremenim fiskalnim sistemima vanredni javni rashodi se
          češće finansiraju podizanjem stopa postojećih poreza ili zaduživanjem
          države a ređe uvođenjem vanrednih poreza. Npr Zakon o jednokratnom
          porezu na ekstra dohodak i ekstra imovinu stečenu iskorišćavanjem
          posebnih pogodnosti (Miloševićev režim).
          <br />
          <br />
          <br />
          <br />
          14. Objektni i subjektni porezi, analitički i sintetički porezi
          Objektni porezi su oni koji pogađaju prihode, odnosno imovinu prema
          njihovim stvarnim elementima, uopšte ne vodeći računa o ličnosti
          poreskog obveznika niti o njegovoj ukupnoj ekonomskoj snazi. U
          objektne poreze spadaju svi porezi koji pogađaju pojedinačne prihode
          građana (zarade, prihode od poljoprivrede i šumarstva, prihode od
          samostalne delatnosti, od kapitala, od nepokretnosti), kao i porezi
          koji terete pojedine objekte imovine (npr nepokretnosti). Subjektni
          porezi su vezani za određenu ličnost koja ostvaruje prihod (dohodak),
          odnosno kojoj pripada imovina. Visina poreske obaveze zavisi od
          obveznikovih ličnih i porodičnih prilika, kao i od njegove ukupne
          ekonomske snage. Npr ako dva lica ostvaruju isti dohodak ali jedno
          lice izdržava troje dece i izloženo je plaćanju troškova lečenja, dok
          drugo lice nikoga ne izdržava, njihova ekonomska snaga ne može biti
          ista, pa će subjektni porez obezbediti da prvo lice bude blaže
          oporezovano. U subjektne poreze spadaju porez na dohodak građana i
          porez na ukupnu neto imovinu. Uvođenje subjektnih poreza ne znači da
          će se u potpunosti ukinuti objektni porezi. Njihovu važnu prednost
          predstavlja to što se postupak utvrđivanja poreske obaveze može
          relativno jednostavno sprovesti jer se u obzir uzimaju samo činjenice
          koje se odnose na objekat oporezivanja a ne i one koje se tiču
          ličnosti obveznika, njegovih porodičnih prilika ili njegovih drugih
          prihoda, odnosno objekata imovine. Mnogi prihodi mogu se zahvatiti već
          kod isplatioca („na izvoru“). Tako se npr sprovodi oporezivanje plata
          i zarada gde je poslodavac dužan da pre isplate obračuna i naplati
          porez, dok zaposleni dobija samo neto platu. Kod subjektnih poreza
          nužno je, međutim, sprovesti složeni postupak utvrđivanja poreske
          obaveze u kojem poreske vlasti moraju prikupiti i proveriti mnoštvo
          podataka. Analitički porezi su oni koji pogađaju samo jedan element
          poreskog događaja (npr samo jedan objekat obveznikove imovine-zgradu,
          prihod od kapitala, prihod od jedne vrste usluga). Sintetički porezi
          su oni koji obuhvataju celinu neke poreske situacije (npr ukupnu
          imovinu obveznika, njegov celokupan dohodak, opšti porez na promet
          svih proizvoda ili usluga).
          <br />
          <br />
          <br />
          <br />
          15. Opšti i namenski porezi, periodični i neperiodični porezi Prihodi
          svih opštih (nedestiniranih) poreza u budžetu države, odnosno niže
          političko-teritorijalne jedinice čine jedinstvenu masu iz koje se
          finansiraju javni rashodi. Kod njih je zastupljen princip
          neafektacije; prihod od određenog poreza nije vezan za određeni javni
          rashod već se svi ovakvi prihodi slivaju u jedinstvenu masu iz koje se
          sredstva usmeravaju ka konkretnim rashodima. Kod namenskih
          (destiniranih) poreza zastupljen je princip afektacije: prihodi
          određenog poreza vezani su za određenu namenu, tačno utvrđen javni
          rashod. Takav bi npr bio porez na zarade koji se usmerava na
          finansiranje izgradnje neke železničke pruge i sl. Namenski porezi
          mogu biti privremenog karaktera ali je moguće da su uvedeni i kao
          trajni. Argumenti u prilog tome da porezi treba da budu opšti: a) kod
          namenskih poreza obrazuju se fondovi. Time je bitno otežana kontrola
          trošenja sredstava jer je veoma teško dobiti celovit uvid u
          finansijsko poslovanje brojnih fondova, pored toga, pri svakom fondu
          se obrazuje poseban upravljački aparat što koordinaciju u donošenju
          odluka čini teže ostvarivom a režijske troškove (plate) još većim. b)
          Moguće je da se kod pojedinih namena pojavi višak a kod nekih manjak;
          tada bi se kod prve vrste dolazilo do neracionalnog trošenja, jer se
          jednom utvrđena namena sredstava ne menja lako pa se dešava da porez
          ostane u sistemu iako su npr putevi izgrađeni. Kod opštih poreza se
          ovakvi problemi ne javljaju jer se u slučaju pojave suficita, primenom
          budžetskog virmana sredstva mogu usmeriti ka onoj nameni gde
          nedostaju. v) demonstracioni efekat – ako se putem namenskih poreza
          finansiraju određeni rashodi npr nabavka računarske opreme za potrebe
          organa uprave, i organi pravosuđa mogu istaći zahtev za novom opremom.
          Tada treba uvećati stope postojećih namenskih poreza ili uvesti nove
          jer se samo tako može doći do sredstava. Argumenti u prilog namenskih
          poreza: a) afektacija poreskog prihoda za određeni javni rashod čini
          podnošenje poreskog tereta prihvatljivijim za poreskog obveznika pod
          pretpostavkom da je namena radi koje je porez uveden sa njegovog
          stanovišta legitimna. b) plaćanje namenskih poreza omogućuje
          uspostavljanje neposrednije veze između nosioca poreskog tereta i
          usluge države kojom se koriste (npr porez za izgradnju puteva plaćaju
          korisnici puteva,vlasnici motornih vozila). v) destinirani porezi
          obezbeđuju kontinuitet u finansiranju određene javne potrebe dok god
          je potrebno, što olakšava vođenje dugoročne politike države u
          izvršavanju svojih funkcija i zadataka. U novom sistemu javnih prihoda
          u Srbiji, javni rashodi se finansiraju prevashodno iz budžetskih
          prihoda opšte namene. Kriterijum razlikovanja kod podele na periodične
          i neperiodične poreze je okolnost da li poreski obveznik uzastopno u
          većem broju poreskih perioda ima obavezu plaćanja, ili se poreska
          obaveza pojavljuje samo s vremena na vreme. U periodične spadaju:
          porez na zarade, porez na prihode od samostalne delatnosti, prihodi od
          kapitala, prihodi od zakupnine, porez na imovinu, PDV... U
          neperiodične spadaju: porez na prenos apsolutnih prava, porez na
          nasleđe i poklon, akcize, prihod od autorskih prava, prihodi po osnovu
          ugovora o delu...
          <br />
          <br />
          <br />
          <br />
          16. Pretpostavljeni i faktički porezi, ad valorem i specifični porezi
          Pretpostavljeni porezi su oni porezi kod kojih se poreska osnovica
          utvrđuje na osnovu pretpostavke da je poreski obveznik ostvario,
          odnosno mogao ostvariti prihod određene veličine. Prvu vrstu
          pretpostavljenih poreza predstavljaju porezi čiju osnovicu utvrđuje
          poreski organ zato što: a) poreski obveznik nije podneo poresku
          prijavu iako je bio dužan da to učini ili je b) podneo poresku prijavu
          sa podacima koje poreski organ smatra neverodostojnim. Ovi porezi se
          nazivaju ex officio utvrđeni porezi; njih rešenjem, u postupku poreske
          kontrole, utvrđuje nadležni poreski organ. Drugu vrstu predstavljaju
          porezi čija se osnovica procenjuje u posebnom postupku iz razloga što
          bi utvrđivanje stvarnih prihoda obveznika izazvalo ozbiljne teškoće sa
          previsokim troškovima. Ova vrsta pretpostavljenih poreza se naziva
          paušalno utvrđeni porez. U srpskom poreskom pravu, paušalno
          utvrđivanje poreske osnovice javlja se kod oporezivanja prihoda od
          samostalne delatnosti: Porez na dohodak građana na prihode od
          samostalne delatnosti može se plaćati i prema paušalno utvrđenom
          prihodu ako obveznik, s obzirom na okolnosti nije u stanju da vodi
          poslovne knjige ili bi mu njihovo vođenje značajnije otežavalo
          obavljanje delatnosti i ako su ispunjeni uslovi koje zakon propisuje.
          U tom slučaju paušalni prihod utvrđuje poreski organ, razvrstavajući
          obveznike u grupe po kriterijumima profitabilnosti i obima prometa,
          prema vrstama delatnosti, vodeći računa o visini prosečne mesečne
          zarade po zaposlenom u RS odnosno gradu u godini koja prethodi godini
          za koju se utvrđuje paušalni prihod, o mestu gde se radnja nalazi,
          broju zaposlenih, tržišnim uslovima, radnoj sposobnosti obveznika...
          Faktički porezi predstavljaju javne prihode čija se osnovica utrđuje
          na osnovu podataka o stvarno ostvarenim prihodima, odnosno o
          ostvarenju činjenica koje su relevantne za oporezivanje. U faktičke
          poreze spadaju: godišnji porez na dohodak građana, cedularni porezi na
          prihode od samostalne delatnosti u slučajevima kada obveznik vodi
          poslovne knjige, cedularni porezi na zarade, kamate i dividende, porez
          na nasleđe i poklon, porez na imovinu, PDV... Ad valorem porezi
          (porezi po vrednosti) su oni kod kojih se poreska osnovica iskazuje u
          novčanim jedinicama a poreska obaveza se utvrđuje u određenom procentu
          od ovakve poreske osnovice. Specifični porezi su oni kod kojih se
          poreska osnovica iskazuje u nekim mernim jedinicama; poreska obaveza
          se utvrđuje u apsolutnom iznosu prema mernoj jedinici (npr 35din po
          litru benzina). Dvojno oporezivanje potrošnje pojedinih prozvoda (ad
          valorem i specifični) sreće se kod onih prozvoda kod kojih postoji
          više kvalitetnih grupa. Takav je slučaj npr sa cigaretama; ako bi se
          ovakav proizvod oporezovao samo ad valorem porezom, jeftiniji odnosno
          manje kvalitetni proizvodi bili bi favorizovani na štetu onih skupljih
          i kvalitetnijih. Ali, ako se paralelno uvedu i specifični i ad valorem
          porez, relativno veći poreski teret po tom osnovu pašće na jeftinije
          odnosno manje kvalitetne proizvode, čime će se otkloniti poreski
          podsticaj da se takvi proizvodi više troše. Npr ako bi se uveo samo ad
          valorem porez od 40% na neto cenu cigareta i onako najskuplje cigarete
          najviše bi poskupele (50 din plus 40% od 50 din = 20) što bi ih
          učinilo manje privlačnim za potrošače jer bi cena ostalih cigareta
          porasla samo za npr 40% od 20 din = 8 din, odnosno 40% od npr 15 din =
          6 din. Isključiva primena specifičnog poreza dovela bi do podjednakog
          poskupljenja svih vrsta cigareta pa bi time relativno najviše
          poskupele najjeftinije cigarete i time bi se favorizovala potrošnja
          kvalitetnijeg proizvoda. U uslovima inflacije specifični porezi
          postaju neprimereni; utvrđeni u apsolutnom iznosu, oni pri porastu
          cene prozvoda na čiji se promet plaćaju, postaju njen sve beznačajniji
          deo. Npr ako je cena litra piva 40 din a specifični porez po litru 2
          din to je 5%, ako pivo poskupi na 50 din udeo specifičnog poreza od 2
          din biće 4%.
          <br />
          <br />
          <br />
          <br />17. Centralni i lokalni porezi Kriterijum razlikovanja kod ove
          podele je nadležnost određene političko-teritorijalne jedinice za
          uvođenje poreske obaveze. Pojedini autori smatraju da se klasifikacija
          može vršiti ne samo prema tome koja jedinica uvodi porez već i prema
          tome kojoj jedinici pripadaju prikupljeni poreski prihodi. Uslovi koje
          lokalni porezi treba da ispunjavaju da bi njihovo uvođenje u
          federalnim jedinicama i lokalnim zajednicama bilo efikasno: Osnovni je
          zahtev da lokalni (opštinski) porezi treba da budu takvi da im
          osnovica ne bude mobilna na međuregionalnom planu, kako obveznici ne
          bi dolazili u iskušenje da se sele iz zajednica u kojima su stope
          visoke u zajednice u kojima su stope niske. Porez na promet koji se
          naplaćuje u maloprodaji nije prikladan za uvođenje na opštinskom nivou
          jer bi kad god postoje značajnije razlike u stopama, kupci iz susednih
          opština dolazili da kupuju u opštinama u kojima su stope niže. Ipak,
          ovakav porez je prikladniji za uvođenje na nivou federalnih jedinica.
          Centralni porezi treba da budu oni kod kojih će centralizovano
          uvođenje obezbediti najefikasnije ostvarivanje ciljeva zbog kojih su i
          uvedeni. Tako, subjektni porezi sa progresivnim stopama, poput
          sintetičkog poreza na dohodak fizičkih lica treba da budu uvedeni
          centralizovano jer se na tom nivou vlasti sintetički dohodak može
          najefikasnije zahvatiti. Porezi koji se koriste za vođenje
          stabilizacione politike kao što je npr PDV, takođe treba da budu
          centralizovani. Kada je reč o raspolaganju prihodima onih poreza koji
          se na osnovu svojih karakteristika mogu definisati kao centralni,
          finansiranje nižih političko-teritorijalnih jedinica može se odvijati
          primenom: 1. Metode vlastitih poreza – ova metoda označava da i
          poresku osnovicu i poreske stope određuju same niže
          političko-teritorijalne jedinice. U Srbiji se metoda vlastitih prihoda
          primenjuje na dažbine koje se prema kriterijumu nadležnosti za
          uvođenje poreza ne mogu definisati kao centralne – na lokalne
          administrativne takse, lokalne komunalne takse, boravišnu taksu... 2.
          Metode poreskog preklapanja kod koje centralna vlast utvrđuje poresku
          osnovicu, koja važi kako za porez koji njoj pripada tako i za porez
          koji pripada nižim nivoima vlasti, ali niže političko-teritorijalne
          jedinice imaju pravo da na tako utvrđenu osnovicu primenjuju poreske
          stope koje same uvode. U Srbiji se u režimu poreskog preklapanja
          nalazi porez na imovinu koji se pošto pogađa nepokretnosti prema
          kriterijumu nadležnosti za uvođenje poreza ne može smatrati centralnim
          porezom: kod njega centralna vlast određuje poresku osnovicu a lokalne
          vlasti fiksiraju poresku stopu koja ne sme da pređe zakonom utvrđen
          limit. 3. Metode zajednice prihoda – na nivou centralne vlasti se
          utvrđuju i poreska osnovica i poreske stope, ali centralna vlast i uže
          političko-teritorijalne jedinice dele prihode po formuli koja se
          utvrđuje u zakonu. Zajednički prihodi RS i jedinice lokalne samouprave
          su: porez na dohodak građana, porez na nasleđe i poklon i porez na
          prenos apsolutnih prava, naknade za korišćenje javnih dobara koje se
          ustupaju budžetu jedinice lokalne samouprave u određenom procentu.
          <br />
          <br />
          <br />
          <br />
          18. OECD klasifikacija poreza i GFS klasifikacija javnih prihoda
          Klasifikacija poreza OECD smatra se jednom od najpotpunijih
          klasifikacija poreskih oblika. U nju su uključeni i doprinosi za
          obaezno socijalno osiguranje koji se plaćaju javniom fondovima
          socijalnog osiguranja. Doprinosi zaobavezno socijalno osiguranje koji
          se plaćaju javnim fondovima socijalnog osiguranja svrstani su u podelu
          poreza jer iako se razlikuju od klasičnih poreza u tom smislu što u
          većini zemalja koristi od socijalnog osiguranja zavise od
          odgovarajućih doprinosa koji su uplaćivani, razmere tih koristi ne
          moraju biti vezane za iznos plaćenih doprinosa. Kad god korisnik
          usluge plaća naknadu koja je povezana sa troškovima pružanja usluge,
          takva naknada nema karakter poreza, već takse i nije obuhvaćena ovom
          klasifikacijom. Nasuprot, u slučajevima kada naknada značajno
          prevazilazi troškove pružanja usluge, kada platac naknade nije i
          korisnik usluge, kada država ne obezbeđuje specifičnu uslugu na ime
          naknade koju naplaćuje ili kada koristi koje prima svaki od plataca
          naknade nisu srazmerne naknadi koju su platili, radi se o javnim
          prihodima s obeležjima poreza, koji su svrstani na odgovarajuće mesto
          u Klasifikaciji. Pristupivši Međunarodnom monetarnom fondu Srbija je
          prezela obavezu da svoju statistiku javnih finansija vodi prema
          pravilima koja je MMF formulisao u Government Finance Statistics
          Manual-u. Dok OECD klasifikacija obuhvata isključivo poreze, GFS
          klasifikacija predstavlja klasifikaciju svih javnih prihoda. U delu u
          kojem pokriva poreze GFS klasifikacija veoma je slična OECD
          klasifikaciji s tim što za razliku od nje doprinose za socijalno
          osiguranje ne smatra porezima već ih tretira kao posebnu kategoriju
          javnih prihoda i poreze na međunarodnu trgovinu i transakcije izdvaja
          iz poreza na dobra i usluge u posebnu grupu poreza. Takse se tretiraju
          kao vrsta prihoda od prodaje dobara i usluga a naknade za korišćenje
          dobara od opšteg interesa kao prihodi od zakupa neproizvedene imovine.
          KLASIFIKACIJA POREZA OECD 1000 Porezi na dohodak, dobit i kapitalne
          dobitke 1100 Porezi na dohodak, dobit i kapitalne dobitke pojedinaca
          1110 Na dohodak i dobit 1120 Na kapitalne dobitke 1200 Porezi na
          dohodak, dobit i kapitalne dobitke korporacija 1210 Na dohodak i dobit
          1220 Na kapitalne dobitke 1300 Porezi koji se ne mogu raspodeliti
          između 1100 i 1200 2000 Doprinosi za socijalno osiguranje 2100
          Doprinosi koje plaćaju zaposleni 2200 Doprinosi koje plaćaju
          poslodavci 2300 Doprinosi koje plaćaju lica koja obavljaju samostalnu
          delatnost i nezaposleni 2400 Doprinosi koji se ne mogu raspodeliti
          između 2100,2200,2300 3000 Porezi na platni spisak i radnu snagu 4000
          Porezi na imovinu 4100 Periodični porezi na nepokretnosti 4110 Porezi
          koje plaćaju domaćinstva 4120 Ostali porezi 4200 Periodični porezi na
          neto imovinu 4210 Porezi koje plaćaju pojedinci 4220 Porezi koje
          plaćaju korporacije 4300 Porezi na ostavinu, nasleđe i poklon 4310
          Porez na ostavinu i nasleđe 4320 Porezi na poklone 4400 Porezi na
          finansijske i kapitalne transakcije 4500 Ostali neperiodični porezi na
          imovinu 4510 Na neto imovinu 4520 Ostali neperiodični porezi 4600
          Ostali periodični porezi na imovinu 5000 Porezi na dobra i usluge 5100
          Porezi na proizvodnju,prodaju,transfer,lizing i isporuku dobara i
          vršenje usluga 5110 Opšti porezi 5120 Porezi na pojedinačna dobra i
          usluge 5130 Porezi koji se ne mogu raspodeliti između 5110 i 5120 5200
          Porezi na upotrebu dobara ili na dozvolu da se upotrebljavaju dobra
          ili obavljaju aktivnosti 5210 Periodični porezi 5220 Neperiodični
          porezi 5300 Porezi koji se ne mogu raspodeliti između 5100 i 5200 6000
          Ostali porezi 6100 Porezi koje isključivo plaćaju preduzeća 6200
          Porezi koje plaćaju ostali obveznici i porezi koji se ne mogu
          razvrstati GFS KLASIFIKACIJA JAVNIH PRIHODA 710000 Porezi 720000
          Socijalni doprinosi 730000 Donacije i transferi 740000 Drugi prihodi
          <br />
          <br />
          <br />
          <br />19. Pojam i vrste poreskopravnog odnosa Pravo države da uvodi
          poreze i da ih naplaćuje od subjekata (fizičkih i pravnih lica) koja
          se nalaze pod njenom vlašću proističe iz ustava. Ovlašćenje države da
          svoje finansijske potrebe namiruje iz dohotka, odnosno imovine ovih
          lica naziva se poreskom vlašću. Zakonski opis poreskog činjeničnog
          stanja definiše se kao ukupnost apstraktnih pretpostavki sadržanih u
          poreskim zakonima čijim konkretnim ostvarenjem nastupaju određene
          poreskopravne posledice. Zakonski opis poreskog činjeničnog stanja
          obuhvata: poreskog poverioca, poreskog dužnika, poreski objekat,
          pripisivanje, poresku osnovicu, poresku jedinicu, poresku stopu i
          poresku olakšicu. Poreski poverilac je, kada je reč o uvođenju poreza,
          RS a kada je u pitanju određivanje visine poreske stope- jedinica
          lokalne samouprave. Poreski obveznik je pravno i fizičko lice koje je
          imalac prava koja predstavljaju predmet (objekat) oporezivanja na
          nepokretnostima koja se nalaze na teritoriji RS. Poreski objekat je
          imovina, pravo svojine ili neko drugo pravo na nepokretnostima.
          Pripisivanje je veza između poreskog obveznika i poreskog objekta.
          Poresku osnovicu kada poreski obveznik ne vodi poslovne knjige čini
          vrednost nepokretnosti koju utvrđuje poreski organ jedinice
          lok.samouprave na čijoj se teritoriji nalazi nepokretnost. U slučaju
          kada poreski obveznik vodi poslovne knjige, poresku osnovicu čini
          vrednost iskazana u knjigama na poslednji dan poslovne godine u godini
          koja prethodi onoj za koju se utvrđuje porez pod pretpostavkom da
          obveznik primenjuje MSFI. Poresku jedinicu predstavlja deo poreske
          osnovice prema kojem se utvrđuje iznos poreza koji se duguje. Poreska
          stopa je proporcionalna kada poreski obveznik vodi poslovne knjige i
          iznosi 0,4% za prvu poresku jedinicu, 0,6% za drugu, 1% za treću..
          Poreska olakšica je predviđena u obliku poreskog oslobođenja i u
          obliku poreskog kredita. Poreski zahtev konkretizovan na pojedinačno
          određeno lice i poreska obaveza predstavljaju dve strane
          poreskopravnog odnosa. Prava i obaveze strana u poreskopravnom odnosu
          se zasnivaju na zakonu pa je poreskopravni odnos-odnos javnog prava.
          Materijalna strana poreske obaveze pokazuje se u smanjenju dohotka
          poreskog dužnika za izvestan novčani iznos i u povećanju javnih
          prihoda za taj isti iznos. Sadržaj materijalne strane čini imovinska
          promena. S druge strane, poreski dužnici moraju sarađivati sa
          nadležnim poreskim organom prilikom utvrđivanja i naplate poreza i u
          toj saradnji se pokazuje formalna strana poreske obaveze. Sadržina
          poreskopravnog odnosa je složena; neka prava i obaveze su imovinske
          (materijalne) prirode: pravo poreskog poverioca da zahteva plaćanje
          poreza, odnosno obaveza poreskog dužnika da plati porez, a neka su
          neimovinske (formalne) prirode: pravo poreskog poverioca da od
          poreskog dužnika zahteva da utvrdi porez, podnosi poreske prijave, da
          vodi propisano računovodstvo. S obzirom na razlike u pravima i
          obavezama, u okviru poreskopravnog odnosa mogu se razlikovati: 1.
          poreski imovinski odnos, 2. poreski upravni odnos.
          <br />
          <br />
          <br />
          <br />
          20. Poreski poverioci Poreski poverioci (aktivni poreski subjekti) su
          nosioci subjektivnog poreskog prava na osnovu kojeg od fizičkih i
          pravnih lica obezbeđuju finansijska sredstva, bez neposredne
          protivusluge, radi pokrivanja svojih potreba. Jedino država stiče
          pravni subjektivitet samim organizovanjem, bez ičijeg priznanja.
          Administriranje poreza se najčešće poverava organu centralne vlasti. U
          Srbiji je Poreskoj upravi, kao organu uprave u sastavu Ministarstva
          finansija, povereno da obavlja poslove državne uprave koji se odnose
          na vođenje prvostepenog i drugostepenog poreskog postupka, vođenje
          jedinstvenog registra poreskih obveznika i poresko računovodstvo,
          procenjivanje tržišne vrednosti nepokretnosti, otkrivanje poreskih
          krivičnih dela i njihovih izvršilaca, podnošenje zahteva nadležnom
          prekršajnom sudu za pokretanje prekršajnog postupka za poreske
          prekršaje i izdavanje prekršajnih naloga... Poreska uprava se kao
          poreski poverilac pojavljuje kada je dažbina uvedena zakonom. U Srbiji
          je jedinicama lokalne samouprave dato ovlašćenje da u celosti, preko
          svojih organa, utvrđuju, naplaćuju i kontrolišu „izvorne prihode“
          jedinice lokalne samouprave (porez na imovinu, lokalne administrativne
          takse, lokalne komunalne takse, boravišnu taksu). ZPPPA precizira da
          kod utvrđivanja, naplate i kontrole izvornih javnih prihoda jedinice
          lok. samouprave i izdavanja prekršajnog naloga, odnosno podnošenja
          zahteva za pokretanje prekršajnog postupka za poreske prekršaje
          nadležnom prekršajnom sudu, nadležni organ jedinice lok. samouprave
          ima prava i obaveze koja ima Poreska uprava, osim onih koji se odnose
          na identifikaciju poreskih obveznika, procenu poreske osnovice metodom
          parifikacije i unakrsne procene, otkrivanje poreskih krivičnih dela,
          pitanja rukovođenja i organizacione strukture itd koja su specifična
          za PU kao organ uprave u sastavu Ministarstva finansija. Da bi mogla
          postati poreski poverilac, određena autonomna (parastatalna)
          institucija mora da ispunjava sledeće uslove: * da na samostalan način
          obavlja javnu delatnost tj delatnost koja je u interesu zajednice
          lica, ne kao pojedinca, već kao pripadnika kolektiviteta. Takva
          funkcija joj se poverava na osnovu zakona. U srpskom pravu to su:
          Republički fond za penzijsko i invalidsko osiguranje, Republički fond
          za zdravstveno osiguranje i Nacionalna služba za zapošljavanje, * da
          su joj, pošto samostalno vršenje delatnosti u javnom interesu
          opravdava poreski zahtev, takav zahtev i njegova zaštita priznati od
          strane države zakonom
          <br />
          <br />
          <br />
          <br />
          21. Pojam i vrste poreskih dužnika Poreski dužnici su pravna i fizička
          lica koja su dužna da izvrše dugovanu radnju iz poreskopravnog odnosa.
          Poreski dužnik je onaj ko duguje porez, za porez odgovara, porez za
          trećeg obustavlja i naplaćuje po odbitku, podnosi poresku prijavu, kao
          i onaj koji je dužan da pruža obezbeđenje, da vodi knjige i da
          ispunjava druge, u poreskim zakonima propisane dužnosti. Svaki poreski
          dužnik mora biti poreskopravno sposoban: pasivni subjekat
          poreskopravnog odnosa (poreski dužnik) može biti svaki subjekat koji
          je podoban da preuzme prava i dužnosti koje su utvrđene u poreskim
          zakonima. Fizičko lice kao poreskopravni subjekat je čovek.
          Poreskopravna sposobnost fizičkog lica stiče se rođenjem (pod
          određenim uslovima ima je i nasciturus). Poreskopravna sposobnost
          fizičkog lica prestaje njegovom smrću (isto dejstvo proizvodi i sudsko
          proglašenje nestalog lica za umrlo). Pravno lice predstavlja
          organizaciju koja je imalac prava i obaveza, koja je pravno sposobna.
          Međutim, svaka organizacija nije pravno lice. Da bi neka organizacija
          bila pravno lice potrebno je da zadovolji uslove za pravni
          subjektivitet predviđene za vrstu organizacije u koju spada i da joj
          je on priznat na način predviđen za određenu vrstu. Pravna sfera
          pravnog lica razdvojena je od pravne sfere njenih osnivača i učesnika,
          ipak za obaveze nekih vrsta pravnih lica (npr ortačkih društava) ne
          odgovara samo organizacija svojom imovinom nego i svi učesnici svojom
          imovinom. U određenim slučajevima, zbog zloupotreba, i kroz institut
          „probijanja pravne ličnosti“ može se doći do odgovornosti lica u
          pravnom licu. Imalac poreskopravne sposobnosti treba da bude svaka
          organizacija u kojoj se manifestuje poreska sposobnost. Zbog toga se
          linija razgraničenja kojom zakonodavac razdvaja pravna lica od drugih
          organizacija ne mora uvek podudarati sa linijom razgraničenja između
          poreskopravno sposobnih i onih drugih organizacija. U našem poreskom
          pravu stalna poslovna jedinica preko koje neka inostrana kompanija
          posluje na tržištu Srbije nema svojstvo pravnog lica ali je dužna da
          vodi knjige i ispunjava druge dužnosti iz poreskog upravnog odnosa, pa
          se može smatrati imaocem posebne poreskopravne sposobnosti. Pravna
          sposobnost pravnog lica traje do prestanka lica momentom brisanja iz
          odgovarajućeg registra. Vrste poreskih dužnika: 1. Poreski obveznik
          predtsavlja ono fizičko ili pravno lice koje je dužno da plati porez.
          Poreski obveznik može da učestvuje u poreskopravnom odnosu preko svog
          punomoćnika ili zakonskog zastupnika. Poreski punomoćnik je lice,
          rezident Srbije, koje u granicama dobijenog punomoćja, u ime i za
          račun poreskog obveznika, izvršava poslove u vezi sa poreskim
          obavezama obveznika. Zakonski zastupnik fizičkog lica (roditelji
          maloletnog lica), zakonski zastupnik pravnog lica (fizičko lice koje
          je kao zastupnik upisano u propisani registar), kao i poslovođa
          preduzetnika imaju obavezu da ispunjavaju poreske obaveze lica koja
          zastupaju. Zastupnika po službenoj dužnosti postavlja PU iz reda
          poreskih savetnika ili advokata poreskom obvezniku-fizičkom licu koje
          nije poslovno sposobno ili pravnom licu koje nema stalnu poslovnu
          jedinicu na teritoriji Srbije. 2. Poreski platac može biti svako
          fizičko ili pravno lice koje zakon obavezuje da obračuna i na
          propisani uplatni račun javnih prihoda direktno plati dugovani porez.
          Izraz poreski platac se u poreskom pravu najčešće koristi za
          poslodavca koji isplaćuje zaradu, korporaciju koja isplaćuje dividndu
          itd. Poreski platac nije poreski obveznik; on postupa u ime i za račun
          poreskog obveznika, a zakon ga obavezuje kao poreskog dužnika,
          propisujući da odgovara za naplatu svih onih poreza kod kojih je
          predviđena naplata po odbitku. 3. Poreski destinatar je ono lice koje
          je po intenciji zakonodavca pozvano da snosi poreski teret tj čiju bi
          ekonomsku snagu porez trebalo da umanji. Poreski destinatar može biti
          poreski obveznik ali je moguće da to bude sasvim drugo lice, zbog
          prevaljivanja; lice koje je porez stvarno pogodilo naziva se nosiocem
          poreskog tereta ili konačnim placem poreza. 4. Poreski jemac je lice
          koje na osnovu zakona ili na fakultativnoj (ugovornoj) osnovi odgovara
          za poresku obavezu drugog lica-poreskog obveznika i koje PU može
          pozvati da tu obavezu podmiri ako poreski obveznik ne plati porez o
          dospelosti. Prema jemcu se može odrediti izvršenje jedino ako mu je
          omogućeno da učestvuje kao stranka u postupku u kojem se poreska
          obaveza utvrđuje i ako je doneto rešenje kojim mu je porez utvrđen;
          rešenje o utvrđivanju poreza doneto samo u odnosu na poreskog
          obveznika ne može da bude izvršni naslov za određivanje prinudnog
          izvršenja u odnosu na jemca. 5. Poreski upućenik je banka koja je
          dužna da sa računa poreskog obveznika, poreskog placa ili poreskog
          jemca, na osnovu njihovog naloga za prenos sredstava, uplati utvrđeni
          porez na odgovarajući uplatni račun javnih prihoda. 6. Ostali poreski
          dužnici obuhvataju lica, odnosno državne organe koji su imaoci
          isključivo obaveza iz poreskog upravnog odnosa : javni beležnik (
          dužan da dostavi primerak ugovora), Zavod za intelektualnu svojinu.

          <br />
          <br />
          <br />
          <br />
          22. Pojam, predmet, sadržina i karakteristike poreskog imovinskog
          odnosa Poreskopravni odnos u užem smislu (imovinski odnos) tiče se
          celokupnosti imovinskopravnih odnosa, utvrđenih u poreskim zakonima,
          između poreskih poverilaca i poreskih dužnika. Ta prava i obaveze čine
          njegovu sadržinu: glavni poreski zahtev, zahtev za sporedna poreska
          davanja, zahtev za povraćaj poreza, zahtev za korišćenje poreskog
          kredita, zahtev za poresku refakciju, zahtev za korišćenje više ili
          pogrešno uplaćenog poreza za namirenje dospelih obaveza putem
          preknjižavanja. Predmet poreskopravnog odnosa je obaveza davanja. Kod
          poreskog imovinskog odnosa sloboda volje postoji samo za jednu stranu,
          za državu. Ona preko svoje zakonodavne vlasti donosi poreske zakone a
          PU kao organ državne uprave, utvrđuje poresku obavezu kad god dođe do
          ostvarenja zakonskog opisa poreskog činjeničnog stanja. Stranke u
          poreskopravnom odnosu nisu ravnopravne. Pri plaćanju poreza ne postoji
          nikakva relacija između njegove visine i koristi koju prilikom
          korišćenja javnih dobara koja se njime finansiraju ima poreski
          obveznik. Kod poreskopravnog odnosa sankcija je dvojna: lice koje ne
          izvrši poresku obavezu može da bude podvrgnuto i imovinskim (novčana
          kazna) i personalnim (kazna zatvora) sankcijama, alternativno ili
          kumulativno. U poreskopravnom odnosu važi princip neprenosivosti prava
          i obaveza s tim što postoji izuzetak,npr fizičko lice koje je
          odgovorno lice u pravnom licu, koje obračunava i plaća porez po
          odbitku i propusti da uplati taj porez, sekundarno odgovara za iznos
          tog poreza koji nije plaćen.
          <br />
          <br />
          <br />
          <br />
          23. Nastanak poreske obaveze Poreska obaveza predstavlja dužnost
          poreskog obveznika da plati utvrđeni porez. On odgovara za ispunjenje
          poreske obaveze od momenta kada su nastale činjenice za koje je
          poreskim zakonom propisano da stvaraju poresku obavezu. Nastanak
          poreske obaveze nastupa kada se u realnom životu desi događaj koji se
          može podvesti pod zakonski opis poreskog činjeničnog stanja. Kod
          periodičnih poreza, jednom nastala, poreska obaveza traje više godina.
          Kod njih je potrebno razlikovati predmet poreske obaveze (poreski dug)
          koji nastaje svake godine, svakog tromesečja, svakom meseca ili još
          češće i gasi se prilikom svakog ispunjenja, od momenta nastanka
          poreske obaveze. Kod neperiodičnih poreza poreska obaveza traje samo
          dok se ne ugasi poreski dug pa je razlikovanje između nastanka
          poreskog duga i nastanka poreske obaveze nepotrebno. Momenat nastanka
          poreske obaveze: momenat zaključenja ugovora, momenat delacije,
          momenat upisa pravnog lica u odgovarajući registar, danom prodaje
          akcija, stvarnih prava na nepokretnostima...
          <br />
          <br />
          <br />
          <br />
          24. Vreme ispunjenja poreske obaveze Predmet poreske obaveze čini
          davanje u obliku novčane sume tj poreski dug. Poresku obavezu
          ispunjava neposredno poreski obveznik odnosno poreski platac osim u
          situacijama kada je u ZPPPA propisano da je drugo lice odgovorno za
          ispunjenje. Ti izuzetni slučajevi su kada poresku obavezu: * pravnog
          lica u likvidaciji ispunjava likvidacioni upravnik, * pravnog lica u
          stečaju ispunjava stečajni upravnik, * pravnog lica koje prestaje da
          postoji u statusnoj promeni ispunjava pravni sledbenik, * preminulog
          lica ispunjavaju naslednici, * poslovno nesposobnog fizičkog lica
          ispunjava zastupnik. Poreska uprava je dužna da prihvati uplatu poreza
          i kada je izvrši lice koje prema poreskom zakonu nije odgovorno za
          ispunjenje poreske obaveze poreskog obveznika. Istekom dana dospelosti
          poreski obveznik pada u dužničku docnju. Poreski obveznik je dužan da
          od dana pada u docnju plaća zateznu kamatu. Kamta se ne obračunava i
          ne naplaćuje na iznos neplaćenih kamata. Stopa zatezne kamate u
          poreskopravnom odnosu jednaka je godišnjoj referentnoj stopi Narodne
          banke Srbije uvećanoj za 10 procentnih poena. Obračunski period
          predstavlja vremenski interval od prvog dana docnje, odnosno promene
          iznosa duga i/ili promene kamate stope i/ili isteka svake kalendarske
          godine u periodu docnje za koji se vrši obračun. Protiv poreskog
          obveznika koji je u docnji pokreće se postupak prinudne naplate
          poreza, u kojem se imaju podmiriti ne samo dospeli glavni poreski dug,
          i to uvećan za 5% iznosa koji u sebi ne sadrži kamatu, a koji je
          predmet prinudne naplate, već prvo iznos glavne poreske obaveze, pa
          dugovana kamata i na kraju troškovi prinudne naplate. Uslov koji se
          mora ispuniti pre donošenja rešenja o prinudnoj naplati je obaveza PU
          da poreskom obvezniku pošalje opomenu kojom mu nalaže da dospeli iznos
          plati odmah a najkasnije u roku od 5 dana od prijema opomene. Odmah po
          dospelosti poreza PU može upisati založno pravo u registre založnih
          prava; ona postupak ustanovljavanja založnog prava u korist RS pokreće
          rešenjem. U pogledu nastupanja dospelosti moguće je razlikovati dve
          situacije: 1. Kada se porez utvrđuje rešenjem nadležnog poreskog
          organa – dospelost nastupa istekom roka koji je naveden u samom
          rešenju. Ovaj rok za izvršenje poreske obaveze po pravilu iznosi 15
          dana od dana dostavljanja rešenja i naziva se paricionim rokom.
          Poresko rešenje postaje izvršno pod uslovom da je istekao paricioni
          rok. Pošto je rok za žalbu takođe 15 dana, ukoliko je poreski obveznik
          propustio da u roku izjavi žalbu, rešenje će postati konačno
          istovremeno sa nastupanjem izvršnosti. Žalba u poreskom pravu nema
          suspenzivno dejstvo. Izuzetno, drugostepeni poreski organ može
          odložiti izvršenje rešenja kojim je utvrđen porez protiv kog je
          izjavljena žalba ako bi poreski obveznik žalilac pre konačnosti
          pobijanog akta pretrpeo bitnu ekonomsku štetu. Bitna ekonomska šteta
          postoji ako dug iznosi najmanje: * za fizičko lice 10% od oporezivih
          prihoda u godini koja prethodi godini u kojoj je podnet zahtev za
          odlaganje, * za preduzetnika, mikro i malo pravno lice 5% od ukupnog
          godišnjeg prihoda iskazanog u poslednjem finansijskom izveštaju, * za
          srednja i velika pravna lica 5% od obrtnih sredstava iskazanih u
          poslednjem finansijskom izveštaju. Ako je naplata dugovanog poreza
          privremeno odložena, kamata se obračunava i za vreme dok traje
          odlaganje. Poreska uprava utvrđuje porez donošenjem poreskog rešenja u
          2 slučaja: 1. u postupku poreske kontrole ako poreski obveznik
          suprotno zakonu ne obavi utvrđivanje poreske obaveze ili ga izvrši
          netačno ili nepotpuno, 2. kada je zakonom propisano da se ne sprovodi
          samooporezivanje ili kada je zakonom propisano da se uprkos
          samooporezivanju poresko rešenje mora doneti. Paricioni rok od 15 dana
          određuje se samim rešenjem donetim u poreskoj kontroli. Godišnji porez
          na dohodak građana, porez na nasleđe i poklon, porez na prenos
          apsolutnih prava dospevaju u roku od 15 dana od dana dostavljanja
          rešenja o utvrđivanju poreza. Kod poreza na paušalni prihod od
          samostalne delatnosti dospelost nastupa nezavisno od paricionog
          roka-15. dana po isteku svakog meseca. Kod poreza na imovinu dospelost
          nastupa u roku od 45 dana od dana početka svakog tromesečja a do
          dostavljanja rešenja o utvrđivanju poreza za poresku godinu 2. Kada se
          porez utvrđuje samooporezivanjem – ono obuhvata samooporezivanje u
          užem smislu i oporezivanje po odbitku. U oba slučaja poresku obavezu
          utvrđuje poreski dužnik a ne PU. Kod ovih poreza je u samom zakonu
          određeno vreme u kojem porez treba da se plati pa u tim slučajevima
          porez dospeva istekom tog dana. Porez na imovinu, kada obveznik vodi
          poslovne knjige dospeva 45. dana od početka svakog tromesečja, porez
          na dobit pravnih lica-15. dana po isteku svakog meseca a kada je u
          pitanju godišnje utvrđivanje-180. dana od dana isteka perioda za koji
          se utvrđuje poreska obaveza. Kod poreza koji se plaćaju po odbitku
          poreski dug dospeva istovremeno sa nastankom poreske obaveze. Najčešći
          vid odstupanja od redovnog načina plaćanja o dospelosti predstavlja
          odlaganje paćanja poreza koje je u ZPPPA uređeno na 2 načina: 1. Kada
          je u pitanju opšti režim odlaganja plaćanja poreskog duga, PU može na
          zahtev poreskog obveznika u celosti ili delimično odložiti plaćanje
          poreskog duga pod uslovom da plaćanje dugovanog poreza na dan
          dospelosti za poreskog obveznika predstavlja ili će predstavljati
          neprimereno veliko opterećenje ili nanosi ili će naneti bitnu
          ekonomsku štetu poreskom obvezniku. O odlaganju plaćanja poreskog
          duga, na osnovu pismenog i obrazloženog zahteva poreskog obveznika i
          pismenog predloga rukovodioca organizacione jedinice PU, odlučuje
          ministar finansija. Odlukom se može odobriti plaćanje dugovanog poreza
          na rate ali najduže do 60 meseci uz mogućnost korišćenja odloženog
          plaćanja za prvih 12 meseci. U postupku odlučivanja o odlaganju
          plaćanja dugovanog poreza od poreskog obveznika se zahteva davanje
          sredstava obezbeđenja naplate: hipoteka na nepokretnosti, zaloga na
          pokretnim stvarima, jemstvo drugog lica, bankarska garancija. Dokaz da
          je obezbedio sredstva obezbeđenja poreski obveznik dostavlja PU kao
          uslov čije ispunjenje omogućuje da se pristupi realizaciji odluke o
          odlaganju plaćanja poreskog duga. Odlaganje se realizuje potpisivanjem
          sporazuma između PU i poreskog obveznika ili rešenjem poreske uprave.
          2. Kada je u pitanju odlaganje formulisano kao izuzetak od opštih
          pravila – poreskom obvezniku, koji podnese zahtev u postupku
          odlučivanja o odlaganju plaćanja dugovanog poreza na rate, plaćanje
          poreza koji je dospeo za plaćanje a ne prelazi 2 000 000din i koji u
          sebi ne sadrži kamatu, može se odložiti najduže 60 meseci. Takav
          obveznik ne pruža sredstva obezbeđenja za dugovani porez. Od dana
          podnošenja zahteva do dana donošenja rešenja, poreski obveznik je
          dužan da izmiri sve tekuće obaveze dospele u tom periodu, najkasnije u
          roku od 30 dana od dana dostavljanja rešenja, uz obračunatu kamatu na
          taj dug. U situaciji kada poreski obveznik i pre isteka roka plaćanja
          dugovanog poreza na rate isplati dugovani porez u potpunosti, otpisuje
          mu se 100% kamate na taj dug.
          <br />
          <br />
          <br />
          <br />25. Obezbeđenje poreske obaveze: pojam i vrste Obezbeđenjem se
          osigurava da će se porez platiti o dospelosti, ali se ono zahteva i u
          slučajevima kada se odobrava odlaganje plaćanja poreza, kao i u
          situaciji kada porez još nije dospeo, odnosno još nije ni utvrđen ali
          je pokrenut postupak utvrđivanja ili kontrole a postoji opasnost da
          poreski obveznik može da osujeti, onemogući ili učini neefikasnom
          naplatu poreza. Najznačajniji instrumenti obezbeđenja su nametnuti
          zakonom i ne zasnivaju se na saglasnosti volja stranaka u
          poreskopravnom odnosu; takvi su jemstvo, odgovornost za tuđu poresku
          obavezu, solidarna poreska obaveza i zaloga. U srpskom poreskom pravu
          nalaze se i dva instrumenta obezbeđenja poreske obaveze isključivo
          fakultativnog (privatnopravnog) karaktera: bankarska garancija i
          menica
          <br />
          <br />
          <br />
          <br />26. Odnos između jemstva, odgovornosti za tuđu poresku obavezu i
          solidarne poreske obaveze Jemstvo predstavlja obligacionopravni odnos
          kojim se treće lice (jemac) obavezuje prema poveriocu da će ispuniti
          dospelu obavezu dužnika ako ovaj to ne učini. Kod jemstva jedno lice
          preuzima odgovornost za konkretnu poresku obavezu obveznika a nasuprot
          tome, odgovornost za obaveze drugog lica je abstraktna (za sve buduće
          obaveze tog drugog lica). Kod statusnih promena u privrednom društvu
          postavlja se princip o odgovornosti društva sticaoca za obaveze
          društva prenosioca; društvo sticalac postaje solidarno odgovorno sa
          društvom porenosiocem za njegove obaveze koje nisu prenete na društvo
          sticaoca ali samo do iznosa razlike vrednosti imovine društva
          prenosioca koja mu je preneta i obaveza društva prenosioca koje je
          preuzelo. Ako se statusnom promenom društvo prenosilac gasi njegove
          obaveze prelaze na društvo sticaoca i društvo sticalac postaje novi
          dužnik u pogledu tih obaveza. Ukoliko postoji više društava sticalaca
          a radi se o poreskoj obavezi pravnog prethodnika, sva su ona
          neograničeno solidarno odgovorna za tu obavezu pravnog prethodnika.
          Zakonsko jemstvo: kod poreza na dohodak građana, za naplatu poreza po
          odbitku jemči isplatilac prihoda a za naplatu poreza na prihode od
          samostalne delatnosti svi punoletni članovi obveznikovog domaćinstva,
          kod poreza na poklon poklonodavac... Ugovorno jemstvo: pored
          preuzimanja odgovornosti za sve poreske obaveze drugog lica, može se
          ugovoriti i jemstvo za konkretan porez npr neko lice bi moglo da se
          obaveže poreskom organu da će svojom imovinom jemčiti za određenu
          poresku obavezu nekog poreskog obveznika. Solidarna poreska obaveza je
          poreska obaveza sa više poreskih obveznika (dakle ne predstavlja
          odgovornost za tuđu poresku obavezu) gde je svaki obveznik dužan da
          poreskom poveriocu ispuni celu obavezu i poverilac može po svojoj
          volji zahtevati njeno ispunjenje od bilo kog obveznika sve dok obaveza
          ne bude u celini ispunjena. Kod solidarne poreske obaveze, solidarni
          dužnik koji je ispunio obavezu ima pravo regresa prema ostalim
          dužnicima ali samo do visine poreske obaveze koja pada na njega.
          Odgovornost solidarnih poreskih obveznika uvek je solidarna, dok
          odgovornost za tuđu poresku obavezu može biti i solidarna i
          supsidiarna. Poreskopravna dejstva odgovornosti za tuđu poresku
          obavezu i jemstva: 1. Obim odgovornosti – Odgovornost za tuđu poresku
          obavezu poklapa se svojim obimom s obimom glavne poreske obaveze; kako
          je odgovornost poreskog obveznika za poresku obavezu u principu
          potpuna, takva će biti i odgovornost trećeg lica za nju. U slučajevima
          sukcesije u poresku obavezu, moguće je da odgovornost pravnog
          sledbenika bude ograničena ali se tada ni ne radi o odgovornosti za
          tuđu obavezu. 2. Odnos prema obavezi poreskog obveznika – Odgovornost
          za tuđu obavezu je akcesorna; kad se poreski dug ugasi plaćanjem
          poreza ili prebijanjem s odgovarajućim poreskim potraživanjem,
          prestaje da postoji i odgovornost trećeg lica. Međutim, ako se glavni
          poreski dug ugasi usled nastupanja zastarelosti ili zbog otpisa duga,
          odgovornost trećeg lica ne prestaje izuzev ako zastarelost nije
          nastupila neposredno prema njemu. 3. Vrste odgovornosti – U situaciji
          kada nije naznačeno o kojoj se vrsti odgovornosti radi, trebalo bi
          pretpostaviti da je reč o solidarnoj odgovornosti, jer se odgovornost
          za tuđu poresku obavezu ustanovljava upravo zbog zaštite interesa
          poverioca a solidarna odgovornost ima povoljniji režim za poverioca
          zbog redosleda naplate. Kod jemstva, solidarnom jemcu se mora
          omogućiti da učestvuje kao stranka u postupku u kojem se utvrđuje
          obaveza poreskog obveznika.
          <br />
          <br />
          <br />
          <br />
          27. Sekundarna poreska obaveza U pitanju je posebna, dodatna forma
          obezbeđenja primarne poreske obaveze (tj obaveze poreskog obveznika
          ili jemca) od strane trećeg lica, kojom se nastoji osigurati namirenje
          primarne poreske obaveze, ako ni prinudna naplata ne omogući
          realizaciju poreskog potraživanja. Izuzetak kada se sekundarna poreska
          obaveza utvrđuje i pre (neuspešnog) okončanja postupka prinudne
          naplate prema primarnom poreskom dužniku postoji kada se radi o : 1.
          licu koje doprinosi ili pomaže u izbegavanju plaćanja poreza primarnog
          poreskog obveznika, 2. pravnom licu ili preduzetniku odgovornom za
          obračunavanje i plaćanje poreza po odbitku, 3. fizičkom licu koje je
          odgovorno lice u pravnom licu a koje obračunava i plaća porez po
          odbitku i propusti da taj porez uplati. Kod sekundarne poreske obaveze
          postoji neki subjektivni element odgovornosti (svojevrsna krivica) tog
          lica zbog čega primarna obaveza nije ispunjena. Sekundarna poreska
          obaveza se odnosi na: 1. zakonskog zastupnika koji je svesno ili bez
          dužne pažnje propustio da ispuni svoju obavezu da realizuje plaćanje
          poreza za poreskog obveznika, 2. lice na koje je poreski obveznik
          poklonom ili uz naknadu koja je niža od cene koja bi se mogla postići
          na tržištu u momentu transakcije preneo deo svoje imovine ili
          celokupnu imovinu tj novčana sredstva, stvari ili prava, pa otuda iz
          obveznikove imovine nije moguće naplatiti dugovani porez, 3. lice koje
          doprinosi ili pomaže u izbegavanju plaćanja poreza primarnog poreskog
          obveznika, 4. pravno lice, odnosno preduzetnika, odgovorne za
          obračunavanje i plaćanje poreza po odbitku, 5. fizičko lice koje je
          odgovorno lice u pravnom licu a koje obračunava i plaća porez po
          odbitku i propusti da taj porez uplati. Porez po osnovu sekundarne
          poreske obaveze utvrđuje PU rešenjem.
          <br />
          <br />
          <br />
          <br />
          28. Zaloga i privremene mere u poreskom pravu Radi obezbeđenja
          poreskog potraživanja u prinudnoj naplati ustanovljava se u korist
          poreskog poverioca (RS, jedinice lok.samouprave) zakonsko založno
          pravo. Zaloga se može ustanoviti na pokretnim stvarima,
          nepokretnostima, novčanim sredstvima na računu, novčanim i nenovčanim
          potraživanjima poreskog dužnika. Rešenje o pokretanju postupka
          ustanovljavanja zaloge donosi se ili pošto je postupak prinudne
          naplate poreza započeo ili odmah po dospelosti poreza. Zaloga se može
          ustanoviti i pre nego što je poreska obaveza uopšte dosela, odnosno
          pre nego što je utvrđena ako postoji opasnost da poreski obveznik
          osujeti, onemogući, odnosno učini neefikasnom naplatu poreza. Rešenje
          o pokretanju postupka ustanovljavanja zaloge postaje izvršno danom
          dostavljanja poreskom dužniku. Tim rešenjem se nalaže popis pokretnih
          stvari i nepokretnosti, zabrana prenosa novčanih sredstava i upis
          zabrane u registar blokiranih računa koji vodi nadležna organizacija,
          zabrana dužnicima poreskog dužnika da ispune druge obaveze prema
          njemu. Rešenje o zalozi, pored poreskom dužniku, dostavlja se i: -
          poreskom izvršitelju koji treba da popiše pokretne stvari i
          nepokretnosti poreskog dužnika. Pri tome ima pravo da uđe na zemljište
          i u prostorije u kojima poreski dužnik obavlja poslovnu delatnost. PU
          podnosi zahtev nadležnom sudu za donošenje rešenja kojim se poreskom
          izvršitelju dozvoljava ulazak u stan ili druge prostorije. Sud je
          dužan da rešenje po zahtevu PU donese najkasnije u roku od 15 dana od
          dana prijema zahteva. Ako u toku popisa poreski dužnik istakne da je
          na pokretnoj stvari ustanovljeno založno pravo i upisano u registar
          založnih prava u korist privatnopravnog poverioca, poreski izvršitelj
          to uzima u obzir pri utvrđivanju prihoda koji se mogu realizovati, -
          banku kojoj se zabranjuje prenos novčanih sredstava preko računa
          poreskog dužnika, - dužnike poreskog dužnika kojima se zabranjuje da
          poreskom dužniku plate gotovinske dugove, - založne registre koji
          treba da izvrše upis zaloge: APR ( zaloga na pokretnim stvarima,
          novčanim i nenovčanim potraživanjima), Republički geodetski zavod (
          nepokretnosti), Narodna banka Srbije (novčana sredstva na računu
          poreskog dužnika). RS nema prvenstvo u naplati poreskog potraživanja;
          ona se kao i privatnopravni poverioci, upisuje u odgovarajući registar
          založnih prava a prioritet njene zaloge određuje se u skladu sa
          vremenom upisa u registar. Delimični izuzetak od ovog pravila postoji
          jedino kod hipoteke, gde se u prinudnoj naplati poreza iz
          nepokretnosti prioritetno potraživanje drugih poverilaca na prodatoj
          nepokretnosti prioritetno naplaćuje samo do 1/3 utvrđene početne
          vrednosti nepokretnosti, posle čega PU namiruje svoje potraživanje a
          ostali hipotekarni poverioci, koji se nisu mogli naplatiti iz prve
          trećine, namiruju se iz eventualnog ostatka. Zaloga traje do namirenja
          poreskog duga ili poništenja poreskog rešenja. PU u roku od 2 dana od
          dana namirenja poreske obaveze, podnosi zahtev za brisanje zaloge,
          odnosno hipoteke, i obaveštava banku i dužnike poreskog dužnika o
          prestanku važenja rešenja o ustanovljenju zaloge. Privremene mere su
          sredstva vremenski ograničenog obezbeđenja budućeg ostvarenja
          poveriočevog potraživanja. Na taj način se poreskom poveriocu pruža
          svojevrsna zaštita u obezbeđenju naplate poreza koji, po pravilu, tek
          treba da dospe. PU u svom rešenju mora da navede razlog zbog kojeg
          smatra da postoji opasnost da će poreski obveznik da osujeti, odnosno
          onemogući naplatu poreza. Zakon o izvršenju i obezbeđenju predviđa da
          se privremena mera može odrediti pre pokretanja i u toku sudskog ili
          upravnog postupka kao i po okončanju tih postupaka, sve dok izvršenje
          ne bude sprovedeno. Rešenje o ustanovljenju privremene mere postaje
          izvršno danom dostavljanja poreskom dužniku. Privremene mere u
          poreskom pravu obuhvataju založna prava na pokretnim stvarima,
          nepokretnostima, novčanim sredstvima na računu i novčanim i nenovčanim
          potraživanjima poreskog dužnika. Privremene traju do naplate poreza
          radi čijeg obezbeđenja su ustanovljene, do momenta kada poreski dužnik
          pruži odgovarajuće obezbeđenje naplate poreskog duga.
          <br />
          <br />
          <br />
          <br />29. Relativni i apsolutni načini prestanka poreske obaveze Do
          relativnog prestanka poreske obaveze dolazi u slučajevima kada se
          menja poreski poverilac ili poreski obveznik. U poreskom pravu
          sukcesija može nastati samo na osnovu zakona i javlja se u dva oblika:
          kao univerzalna i kao singularna. Univerzalna sukcesija predstavlja
          stupanje sledbenika u celinu prethodnikovih prava i obaveza, čiji
          elementi nisu određivani pojedinačno već je ta celina formirana
          primenom nekog opšteg kriterijuma. Singularna sukcesija predstavlja
          stupanje sledbenika u tačno određeno pravo i/ili u tačno određenu
          obavezu. Sukcesija na strani poreskog poverioca: a) univerzalna
          sukcesija – u slučaju bivše SFRJ pravni sledbenici su novonastale
          države koje su preuzele poreski zahtev bivše federacije u odnosu na
          lica koja se nalaze pod njihovom poreskom vlašću. b) kada je reč o
          promeni poreskog poverioca, češći su slučajevi singularne sukcesije; u
          granicama iste države može se promeniti imalac poreskog zahteva u
          odnosu na pojedini poreski oblik. To se dešava kada se subjektivno
          poresko pravo na osnovu izmena u ustavu ili zakonu delegira drugom
          nivou vlasti (npr kada se poreski zahtev prenese sa centralne vlasti
          na opštinu), odnosno posebnom javnopravnom telu (npr sa centralne
          vlasti na fond za penzijsko i invalidsko osiguranje). Sukcesija na
          strani poreskog dužnika nastaje kad iz određenog razloga otpadne
          poreski obveznik a zakon odredi njegovog univerzalnog sukcesora kao
          sledbenika i u poreskim stvarima. Kod fizičkih lica u slučaju smrti
          obveznika, poreska obaveza prelazi na naslednike; zakonom je
          predviđeno da naslednici odgovaraju za poresku obavezu ostavioca
          najviše do visine vrednosti nasleđene imovine i u srazmeri s udelom
          pojedinog naslednika u momentu prihvatanja nasledstva. U slučaju
          prestanka pravnog lica do sukcesije u poresku obavezu po osnovu zakona
          dolazi kod statusnih promena u obliku: * spajanja u širem smislu:
          pripajanje (kada se imovina jednog društva prenosi na drugo) i
          spajanje (kada imovina društava koja se spajaju prelazi na
          novoosnovano društvo), * podele: podela uz pripajanje i podela uz
          osnivanje. Kod izdvajanja društvo ne prestaje da postoji nego se od
          njega izdvaja deo imovine i pšrenosi ili na jedno postojeće društvo
          ili više postojećih društava, ili na jedno novoosnovano društvo ili
          više novoosnovanih društava. Singularna sukcesija na strani poreskog
          dužnika: a) sukcesija u postojeću poresku obavezu – pravni poredak ne
          zabranjuje da se obaveza plaćanja poreza može preneti ugovorom na
          drugo lice, ali dejstva takvog ugovora su isključivo građanskopravne
          prirode. Obveznik u poreskom upravnom postupku ne može isticati
          prigovor da je treće lice ugovorom preuzelo njegovu poresku obavezu.
          b) sukcesija prava koje je predmet oporezivanja – translativan prenos
          postoji u slučaju prenosa prava svojine; sa stanovišta relativnih
          načina prestanka poreske obaveze translativni prenos prava koje je
          objekat nekog poreza nije relevantan. Ako je poreska obaveza u odnosu
          na takvo pravo već nastala u momentu prenosa radi se o singularnoj
          sukcesiji u poresku obavezu. Ako poreska obaveza nije postojala u
          momentu prenosa, poreska obaveza za pravnog prethodnika u
          translativnom prenosu prava nije prestajala jer nije ni postojala.
          Međutim, dejstva konstitutivnog prenosa mogu biti od značaja za
          prestanak poreske obaveze prethodnika; ako na pravu svojine na jednoj
          nepokretnosti bude ustanovljeno npr pravo zakupa stana, zakonom je
          predviđeno da prestaje poreska obaveza po osnovu prava svojine.
          Zakonodavac dakle stoji na stanovištu da ne postoje razlozi koji bi
          opravdavali oporezivanje nuda proprietas, na šta se svodi pravo
          svojine kada se konstitutivnim prenosom na njemu ustanovi ovakav
          zakup. Apsolutni načini prestanka poreske obaveze: smrt obveznika,
          stečaj, likvidacija, poresko oslobođenje, propast predmeta, prekid
          radnog odnosa, prestanak prava na koje se plaća porez...
          <br />
          <br />
          <br />
          <br />
          30. Gašenje poreskog duga Poreska obaveza može da prestane na više
          načina i to: naplatom poreza, zastarelošću poreza, otpisom poreza ili
          na drugi zakonom propisani način. 1. Naplata poreza može biti redovna
          i prinudna. Redovna naplata poreza vrši se o dospelosti obaveze.
          Plaćanje dugovanog novčanog iznosa poreza na uplatne račune javnih
          prihoda u rokovima koji su propisani zakonom predstavlja standardni
          način naplate. Kompenzacija je oblik naplate gde poreski dužnik
          podmiruje (umanjuje) svoj poreski dug na račun potraživanja koje ima
          protiv poreskog poverioca. Dužnik će moći da prebije svoje
          potraživanje prema budžetu RS ukoliko je obaveza budžeta prema njemu
          najmanje dvostruko veća od ukupnog poreskog duga koji se može izmiriti
          putem kompenzacije. Konverzija potraživanja po osnovu poreza u trajni
          ulog RS u kapitalu poreskog obveznika; u postupku privatizacije može
          se sprovesti konverzija potraživanja državnih poverilaca u trajni ulog
          u kapitalu subjekta privatizacije ako Vlada donese takvu odluku.
          Odluka o konverziji može se doneti kada je doneta odluka o modelu
          privatizacije prodajom kapitala ili strateškim partnerstvom putem
          dokapitalizacije ili kao mera unapred pripremljenog plana
          reorganizacije, a ne prodajom imovine ili prenosom kapitala bez
          naknade. Prilikom plaćanja, poreski dužnik određuje vrstu dospelih
          poreza koje plaća. Raspored uplaćenog iznosa je sledeći: 1) iznos
          glavne poreske obaveze, 2) kamata, 3) troškovi naplate. Danom plaćanja
          poreza smatra se dan kada je: dugovani iznos poreza prenet na
          propisani uplatni račun javnih prihoda, dokument o kompenzaciji
          realizovan u trezoru, Vlada donela akt o konverziji. 2. Zastarelost –
          kod zastarelosti se podrazumeva prestanak nekog prava zbog njegovog
          nevršenja u zakonom određenom periodu. ZPPPA uređuje nastupanje
          zastarelosti prava PU na utvrđivanje poreza, na naplatu poreza,
          poreskog obveznika na povraćaj poreza i sporednih poreskih davanja,
          poreski kredit, refakciju poreza, nadležnih državnih organa na
          pokretanje i vođenje prekršajnog postupka za poreske prekršaje i na
          izvršenje izrečenih kazni i zaštitnih mera. Odredbe o zastarelosti se
          ne primenjuju na doprinose za obavezno socijalno osiguranje. Pravo PU
          na utvrđivanje i naplatu poreza, kao i pravo poreskog obveznika na
          povraćaj poreza, zastarevaju za 5 godina. Zastarelost prava na
          utvrđivanje poreza počinje da teče od prvog dana naredne godine od
          godine u kojoj je trebalo utvrditi porez. U vreme zastarelosti računa
          se i vreme koje je proteklo u korist pravnog prethodnika poreskog
          dužnika. Prekid zastarelosti podrazumeva situaciju koja nastaje svakom
          radnjom PU preduzetom protiv poreskog dužnika u cilju utvrđivanja i
          naplate poreza kao i svakom radnjom poreskog obveznika preduzetom u
          cilju ostvarivanja prava na povraćaj poreza, koja ima za posledicu da
          se vreme koje je proteklo pre prekida ne računa u zakonom predviđen
          rok za zastarelost, pa rok zastarelosti počinje da teče ispočetka
          posle prekida. Zastoj zastarelosti sprečava da vreme potrebno za
          zastarelost počne da teče ili ukoliko je već započelo sprečava njegovo
          dalje proticanje. Proteklo vreme pre zastoja se uračunava u zakonom
          određeni rok zastarelosti. Zastarelost prava PU na utvrđivanje i
          naplatu poreza ne teče: 1. za vreme od pokretanja upravnog spora do
          pravnosnažnosti sudske odluke, 2. za vreme kada je drugim zakonom
          propisano da se poreski postupak ne može otpočeti, odnosno da se
          započeti poreski postupak prekida, 3. za vreme kada je plaćanje
          dugovanog poreza odloženo. Prekršajni postupak za koji zahtev za
          pokretanje podnosi PU ne može se pokrenuti ni voditi ako protekne 5
          godina od dana kada je prekršaj učinjen. Zastarelost se prekida svakom
          procesnom radnjom nadležnog prekršajnog suda koja se preduzima radi
          vođenja prekršajnog postupka. Izrečena kazna i zaštitna mera se ne
          mogu izvršiti ako je od dana pravnosnažnosti presude protekla 1 god.
          Apsolutna zastarelost: u roku od 10 godina od isteka godine u kojoj je
          porez trebalo utvrditi ili naplatiti, za prekršajno gonjenje rok
          apsolutne zastarelosti je takođe 10 god, a kod izvršenja kazne 2 god.
          Na zastarelost PU pazi po službenoj dužnosti. Eventualno plaćen porez
          pošto je nastupila zastarelost, ne predstavlja prirodnu obligaciju;
          poreski obveznik ima pravo na povraćaj koje zastareva za 5 godina od
          dana kada je zastarelost počela da teče. 3. Otpis duga predstavlja
          jedan od načina prestanka poreske obaveze kada ona nije namirena: a)
          Vlada Srbije može na predlog ministra finansija doneti odluku o
          delimičnom ili potpunom otpisu poreza poreskog obveznika koji se
          prodaje u postupku privatizacije odnosno koji se nalazi u postupku
          restruktuiranja, b) Vlada Srbije može na predlog ministra finansija
          doneti odluku o delimičnom ili potpunom otpisu poreza poreskog
          obveznika kod kojeg je promenjena vlasnička struktura, po osnovu
          preuzetih ugovornih obaveza od strane Republike, v) do otpisa
          ostaviočeve poreske obaveze dolazi u situaciji kada ostavilac nema
          naslednike ili se nijedan ne prihvati nasledstva, g) u slučaju kada
          imovina poslovno nesposobnog fizičkog lica kome se ne zna prebivalište
          nije dovoljna da se namiri poreski dug, nenamireni deo se otpisuje, d)
          otpisuje se neplaćena poreska obaveza poreskog obveznika pravnog lica
          nad kojim je pravnosnažnim rešenjem zaključen stečajni postupak
          bankrotstvom osim ako radi njene naplate nije upisano založno pravo
          ili nije odgovorno drugo lice za njeno ispunjenje.
          <br />
          <br />
          <br />
          <br />
          31. Prinudna naplata poreza Prinudnu naplatu sprovodi PU kada poreska
          obaveza nije izmirena o dospelosti – po isteku 5 dana od prijema
          opomene za plaćanje poreza koja se šalje poreskom obvezniku pošto je
          pao u docnju. Pravila ZPPPA o prinudnoj naplati predstavljaju lex
          specialis u odnosu na Zakon o izvršenju i obezbeđenju, pa je primena
          ovog drugog zakona u poreskoj materiji supsidijarna. U dva slučaja PU
          nema osnova za počinjanje postupka prinudne naplate: 1. mere za
          rasterećenje obaveza subjekata privatizacije; postoji mogućnost da
          Vlada donese odluku da državni poverioci subjekta privatizacije moraju
          uslovno da otpišu dug sa stanjem na dan 31.12. poslednje poslovne
          godine, prema subjektu privatizacije koji posluje u celini ili
          većinskim društvenim ili javnim kapitalom a koji se privatizuje
          prodajom kapitala ili strateškim partnerstvom kroz dokapitalizaciju
          ili kao mera UPPR, 2. otvaranjem stečajnog postupka, razlučni
          poverioci među kojima je i PU, razlučno pravo ostvaruju isključivo u
          stečajnom postupku. PU počinje postupak prinudne naplate poreza
          donošenjem rešenja o prinudnoj naplati u kojem se navodi iznos iz
          opomene dostavljene poreskom obvezniku s obračunatom kamatom od dana
          izdavanja opomene do dana donošenja rešenja. Rešenje o izvršenju ne
          mora da sadrži izričite odredbe o pojedinačno određenim predmetima
          koje treba zahvatiti izvršenjem; stvari koje zatekne u državini
          poreskog dužnika popisuje poreski izvršitelj koji neposredno preduzima
          pojedine radnje izvršenja. Prinudna naplata se može sprovesti i protiv
          poreskog jemca ali je neophodno postojanje rešenja donetog u poreskom
          upravnom postupku kojim je jemcu utvrđena obaveza da plati porez. Ako
          je poreski obveznik podneo zahtev za odlaganje plaćanja poreza u roku
          od 5 dana od prijema opomene, PU neće doneti rešenje o prinudnoj
          naplati poreza sve dok ne odluči o zahtevu. Rešenje o prinudnoj
          naplati poreza postaje izvršno danom dostavljanja. Protiv ovog rešenja
          se može izjaviti žalba u roku od 8 dana, ali ona nema suspenzivno
          dejstvo. Pokretanje postupka prinudne naplate poreza ima za posledicu:
          1. naplatu poreza iz celokupne imovine poreskog dužnika, 2. plaćanje
          troškova postupka prinudne naplate, 3. uvećanje glavnog poreskog duga
          koji je predmet prinudne naplate za 5% na dan početka postupka
          prinudne naplate. Postupak prinudne naplate prekida se zaključkom: 1.
          ako PU, pošto rešenjem konstatuje da je poreski dužnik privremeno
          nesolventan, pokrene stečajni postupak protiv poreskog dužnika, 2. ako
          PU naknadno odobri odlaganje plaćanja poreza, 3. ako se utvrdi greška
          kod obračuna poreske obaveze koja ima za rezultat niži porez, 4. ako
          je postupak prinudne naplate započet pre konačnosti poreskog rešenja o
          utvrđivanju poreza, 5. ako se postupak po žalbi na poresko rešenje o
          utvrđivanju poreza ne okonča u roku od 60 dana od dana predaje žalbe,
          odnosno ako se ponovni postupak ne okonča u roku od 40 dana od dana
          prijema drugostepenog rešenja o poništenju prvostepenog rešenja i
          vraćanju predmeta prvostepenom organu na ponovni postupak. Prekid
          postupka prinudne naplate ne utiče na založno pravo ni na uvećanje
          glavnog poreskog duga za 5%. Postupak prinudne naplate obustavlja se
          rešenjem: 1. ako je poreska obaveza poništena, 2. ako poreski dužnik
          naknadno plati dugovanu poresku obavezu uključujući nastale troškove i
          iznos uvećanja poreskog duga. Predmeti prinudne naplate su stvari i
          prava poreskog dužnika na kojima se može sprovesti izvršenje radi
          ostvarenja određene prinudne napalte poreza: 1. novčana sredstva na
          računu, 2. novčana potraživanja, 3. zarada, naknada zarade, penzija,
          4. nenovčana potraživanja, 5. gotov novac i HOV, 6. pokretne stvari,
          7. nepokretnosti poreskog dužnika. Treće lice može podići izlučnu
          tužbu ako se kao predmet prinudne naplate uzme pokretna stvar na kojoj
          ima individualizovano vlasništvo. Prinudna naplata iz novčanih
          sredstava poreskog dužnika podrazumeva prenos sredstava sa računa
          poreskog dužnika otvorenog kod banke na odgovarajući uplatni račun
          javnih prihoda. Prenos realizuje Narodna banka Srbije. Nakon
          blokiranja računa dužnika, banke su obavezne da elektronskom porukom
          odmah dostave informaciju o stanju sredstava na računima klijenta kao
          i o svim narednim promenama stanja sredstava. Ako na dinarskim
          računima nema sredstava za izvršenje naloga za prinudnu naplatu ili ih
          nema dovoljno, zahtev za prenos sredstava po blokadi daje se bankama
          kod kojih dužnik ima devizne račune. PU rešenjem ustanovljava
          privremenu meru obezbeđenja naplate poreskog potraživanja, koja se
          sastoji u zabrani poreskom dužniku da novčane obaveze koje ima prema
          trećim licima izmiruje ugovaranjem promene poverilaca, odnosno dužnika
          u određenom obligacionom odnosu ( asignacija, cesija). Rešenjem se
          nalaže dužniku poreskog dužnika da svoj dug namiri uplatom na uplatni
          račun javnih prihoda po dospelosti potraživanja; ako dužnik ne izvrši
          plaćanje PU vrši prinudnu naplatu iz novčanih sredstava sa računa
          dužnika poreskog dužnika. Kod prinudne naplate iz zarade, nalaže se
          isplatiocu ovih prihoda da prilikom svake isplate tih prihoda vrši
          obustavu na zaradi u korist računa javnih prihoda. Plenidba
          nepokretnosti koja je upisana u odgovarajući registar se ne vrši, a
          nepokretnost koja nije upisana u katastar, zemljišne knjige..se pleni.
          Ako je prodajom ostvarena veća cena od iznosa poreskog duga, razlika
          se vraća poreskom dužniku u roku od 30 dana.
          <br />
          <br />
          <br />
          <br />32. Zahtev za povraćaj poreza, korišćenje poreskog kredita i
          poresku refakciju Zahtev za povraćaj pripada poreskom dužniku koji je
          preplatio ili pogrešno uplatio porez. Titularu ovakvog zahteva pripada
          kamata i to: * na iznos više plaćenog poreza po isteku roka od 30 dana
          od dana kada je PU primila zahtev za povraćaj, * ako je osnov za
          povraćaj poništeno ili izmenjeno rešenje ili drugi akt o zaduženju,
          počev od dana uplate poreza. Kod akciza, zahtev za povraćaj može
          podneti poreski obveznik (proizvođač ili uvoznik) ali samo ako je
          kupac (koji je kroz cenu akciznog proizvoda podneo teret akcize) od
          njega zatražio povraćaj. Poreski kredit je iznos za koji se umanjuje
          poreska obaveza; npr obvezniku poreza na dohodak građana na kapitalne
          dobitke, koji deo sredstava ostvarenih prodajom nepokretnosti u roku
          od 90 dana od dana prodaje uloži u rešavanje svog stambenog pitanja i
          članova svoje porodice, poreska obaveza se srazmerno smanjuje. Zahtev
          za refakciju poreza postoji kada je prvobitno poresko potraživanje
          bilo sasvim u redu ali se poreskom obvezniku ili destinataru zakonom
          daje pravo da, pod određenim uslovima, od države zahteva refundaciju
          uplaćenog iznosa jer se iz tehničkih razloga drugim putem ne bi mogla
          jednostavno odobriti željena poreska olakšica. poreska refakcija se po
          pravilu odobrava kod posrednih poreza (PDV,akcize). Npr pravo na
          refakciju ima lice koje nije proizvođač a izvozi proizvod na koji je
          plaćena akciza, koji je nabavilo u zemlji neposredno od proizvođača.
          Ako takav proizvod izvozi sam proizvođač akciza se uopšte ne plaća.
          <br />
          <br />
          <br />
          <br />
          33. Pojam, vrste, karakteristike, nastanak i prestanak poreskog
          upravnog odnosa Poreski upravni odnos predstavljapravno uređeni
          društveni odnos u koji Poreska uprava stupa sa fizičkim i pravnim
          licima (poreskim dužnicima), a koji nastaje upravnim radom tj. pravno
          regulisanom aktivnošću vršenja državne vlasti u procesu primene
          poreskih propisa na pojedinačne situacije, koja se iskazuje kroz
          izdavanje upravnih akata i preduzimanje upravnih radnji. Upravni akti
          koje izdaje poreska uprava su: poresko rešenje i zaključak. Vrste: 1.
          poreski upravno-operativni odnos, 2. poreski upravno-kontrolni odnos.
          1. Poreski upravno-operativni odnos nastaje upravnim aktom kojim
          poreski upravni organ primenjuje opštu pravnu normu na konkretnu
          životnu situaciju poreskog dužnika, ova aktivnost se naziva rešavanje
          poreske upravne stvari koje obuhvata i realizaciju tj izvršenje. Ovaj
          odnos može nastati i samim zakonom čim se poreski dužnik nađe u
          zakonom predviđenoj životnoj situaciji. 2. Poreski upravno-kontrolni
          odnos se zasniva upravno-kontrolnim radom povodom jednog već nastalog
          pravnog odnosa u svrhu provere njegove usaglašenosti sa pravnim
          normama i eventualne korekcije u zakonitom pravcu. Razlikuju se: **
          upravno-kontrolni odnos između samih subjekata upravnog rada: upravna
          kontrola uprave, ** upravno-kontrolni odnos između jednog subjekta
          upravnog rada (kontrolora) i nekog drugog subjekta npr fizičkog ili
          pravnog lica, ali ne povodom eventualno preduzetog upravnog rada već
          povodom nekog neupravnog ponašanja tog drugog subjekta.
          Karakteristike: 1. službeno-javni profil: poreski upravni odnos
          nastaje, po pravilu, inicijativom nosilaca javne vlasti a izuzetno po
          zahtevu stranke. Poreska uprava će pokrenuti postupak po službenoj
          dužnosti kad to nalaže poreski zakon tj kad utvrdi da, s obzirom na
          postojeće činjenično stanje, treba pokrenuti postupak radi zaštite
          javnog interesa. U stvarima u kojima je po zakonu za pokretanje
          poreskog postupka potreban zahtev stranke, Poreska uprava može
          pokrenuti postupak samo ako postoji takav zahtev. 2. unutrašnja
          neizbalansiranost angažovanih interesa: javni (opšti) interes je, u
          načelu, nadređen privatnom (pojedinačnom) interesu. 3. promenljivost u
          vremenu: poreski upravni odnos je podložan izmenama konkretnih prilika
          i okolnosti te deli sudbinu „pokretljivog“ javnog interesa i javnih
          potreba. Prestanak poreskog upravnog odnosa: a) poreski upravni odnosi
          zasnovani zakonitim upravnim aktom prestaju na nekoliko načina: -
          jednokratnim ponašanjem poreskog dužnika (plaćanjem poreskog duga
          utvrđenog u rešenju), - naknadno nastala nemogućnost daljih pravnih
          dejstava (smrt poreskog dužnika, propašću stvari), - odricanje od
          priznatih ovlašćenja, - donošenje kasnijeg akta u istoj stvari čime se
          ili formira novi poreski upravni odnos ili je u pitanju isključivo
          gašenje ranijeg. b) poreski upravni odnosi zasnovani nezakonitim
          upravnim aktom prestaju uklanjanjem takvih akata odgovarajućim pravnim
          sredstvima u postupku kontrole (npr rešenjem drugostepenog poreskog
          organa po žalbi na prvostepeno rešenje u poreskom upravnom postupku
          ili sudskom presudom u upravnom sporu).
          <br />
          <br />
          <br />
          <br />34. Utvrđivanje poreza Utvrđivanje poreza je delatnost kojom se
          ustanovljava postojanje pojedinačne poreske obaveze i određuju poreski
          obveznik, poreska osnovica i iznos poreske obaveze. Utvrđivanje poreza
          obavlja : 1. Poreski dužnik – samooporezivanje 2. Poreska uprava
          donošenjem poreskog rešenja – ** u postupku poreske kontrole, ** u
          slučajevima kada je zakonom propisano da se ne sprovodi
          samooporezivanje ili kada je propisano da se uprkos samooporezivanju
          poresko rešenje mora doneti. Poreska obaveza ne nastaje u momentu kada
          je porez utvrđen, već čim se ostvari zakonski opis poreskog
          činjeničnog stanja (npr danom zaključenja ugovora o prenosu svojine na
          nepokretnosti a ne kada Poreska uprava donese rešenje o utvrđivanju
          poreza na prenos apsolutnih prava). Zakon uskraćuje diskreciona
          ovlašćenja upravnoj vlasti koja mora da se ograniči na primenu poreske
          stope na utvrđenu poresku osnovicu i koja ne samo da nema pravo da
          zahteva veći iznos od onog koji se na ovaj način dobija nego čak nema
          ni ovlašćenja da se zadovolji manjim iznosom. I kod samooporezivanja i
          kod oporezivanja po odbitku, obavezu utvrđuje poreski dužnik a ne
          Poreska uprava, ali kod poreza po odbitku to čini poreski platac u ime
          i za račun poreskog obveznika (primaoca prihoda), dok kod
          samooporezivanja utvrđivanje poreza sprovodi sam poreski obveznik u
          svoje ime i za svoj račun. Poresko rešenje o utvrđivanju poreza sadrži
          : 1. elemente utvrđene u ZUP : uvod, dispozitiv, obrazloženje,
          uputstvo o pravnom sredstvu, naziv organa sa brojem i datumom rešenja,
          potpis službenog lica i pečat, naznaka da se radi o rešenju), 2.
          elemente uređene u poreskom zakonu ( npr kod paušalnog poreza mesto
          gde se radnja nalazi, broj zaposlenih..), 3. nalog poreskom obvezniku
          da porez plati u propisanom (paricionom) roku na propisane uplatne
          račune javnih prihoda (trezora). Poresko rešenje o utvrđivanju poreza
          u postupku poreske kontrole Poreska uprava donosi na osnovu podataka
          iz poslovnih knjiga i evidencija poreskog obveznika i činjeničnog
          stanja utvrđenog u postupku kontrole. Ako poreski dužnik u prijavi
          utvrdi netačan iznos poreza, rešenjem će se izvršiti usklađivanje
          iznosa, a ako ne podnese poresku prijavu, Poreska uprava će je podneti
          umesto njega i rešenjem utvrditi poresku obavezu.
          <br />
          <br />
          <br />
          <br />
          35. Procena poreske osnovice Ako se u bilo kojem od postupaka
          donošenja rešenja o utvrđivanju poreza utvrdi daa podaci iz poreske
          prijave, poslovnih knjiga i evidencija ne odgovaraju stvarnom stanju,
          poresko rešenje o utvrđivanju poreza doneće se na osnovu procene
          poreske osnovice jednom od metoda: 1. metodom parifikacije, 2. metodom
          unakrsne procene. Pri proceni poreske osnovice metodom parifikacije,
          Poreska uprava ima na raspolaganju tri načina, te može da pođe od :
          1.raspoložive uredne poslovne dokumentacije o poslovanju u periodu
          kraćem od perioda oporezivanja tako što se na osnovu podataka o tom
          delu poslovanja procenjuje poreska osnovica za period za koji se
          utvrđuje porez, 2.podataka i činjenica o ostvarenom prometu, utvrđenim
          uviđajem ili kontrolom, tako što se na osnovu tih podataka utvrđuje
          poreska osnovica, 3.upoređivanja sa podacima drugih poreskih obveznika
          koji obavljaju istu ili sličnu delatnost na istoj ili sličnoj lokaciji
          pod približno jednakim uslovima. Unakrsna procena poreske osnovice
          može se sprovoditi samo po isteku perioda za koji se vrši
          oporezivanje. Ova metoda je specifična za porez na dohodak građana i
          polazi od teorijske definicije dohotka po kojoj je dohodak nekog lica
          jednak zbiru njegove potrošnje i uvećane vrednosti imovine u periodu
          od jedne godine. Dohodak može biti prijavljen i neprijavljen.
          Unakrsnom procenom utvrđena osnovica poreza na dohodak građana –
          neprijavljeni dohodak – može se definisati kao razlika između
          vrednosti imovine na kraju i na početku kalendarske godine, uvećana za
          procenjene izdatke za privatne potrebe i umanjena za iznos
          prijavljenog dohotka. Neprijavljeni dohodak se oporezuje kao „drugi
          prihodi“ po stopi od 20% , bez priznavanja ikakvih troškova.

          <br />
          <br />
          <br />
          <br />
          36. Poreska uprava kao stranka poreskog upravnog odnosa Poreska
          uprava, kao organ uprave u sastavu Ministarstva finansija, ima sledeće
          nadležnosti: vrši registraciju poreskih obveznika dodeljivanjem PIB-a
          i vodi jedinstveni registar poreskih obveznika, utvrđuje porez, vrši
          poresku kontrolu, vrši redovnu i prinudnu naplatu poreza, otkriva
          poreska krivična dela, izdaje prekršajne naloge, odlučuje o žalbama,
          vodi poresko računovodstvo, vrši nadzor nad primenom zakona i drugih
          propisa, vrši unutrašnju kontrolu rada, pruža stručnu pomoć poreskim
          obveznicima... Za obavljanje poslova iz nadležnosti Poreske uprave,
          obrazuju se organizacione jedinice: Centrala poreske uprave,
          regionalni centri, CVPO, filijale, ekspoziture. Za izvršavanje poslova
          na otkrivanju i prijavljivanju poreskih krivičnih dela i izvršilaca,
          obrazuje se Poreska policija, kojom rukovodi glavni inspektor koga na
          predlog ministra finansija postavlja Vlada. Poreskom upravom rukovodi
          direktor.

          <br />
          <br />
          <br />
          <br />
          37. Obaveza podnošenja prijave za registraciju i poreske prijave
          Obavezi podnošenja prijave za registraciju radi dobijanja PIB podležu:
          rezidentno pravno lice, državni organ i organizacija, organ i
          organizacija teritorijalne autonomije ili lokalne samouprave (bez
          svojstva pravnog lica), rezidentni preduzetnik, stalna poslovna
          jedinica nerezidentnog pravnog lica, nerezidentno pravno i fizičko
          lice koje određuje punomoćnika, dok se od rezidentnog fizičkog lica
          koje nije punomoćnik kome je PIB-JMBG, ne zahteva prethodno podnošenje
          prijave. Da bi se olakšao postupak generalne registracije, pravnim
          licima, preduzetnicima i drugim subjektima za čiju je registraciju
          nadležna APR,PIB se dodeljuje preko te agencije. Ostali subjekti
          podložni upisu u registar kod nekog drugog državnog organa (npr suda)
          ili organizacije (npr advokatska komora), odnosno koji ne podležu
          obavezi upisa, kao i stalna poslovna jedinica nerezidentnog pravnog
          lica čiju registraciju ne sprovodi APR, podnose prijavu za
          registraciju/dodelu PIB neposredno Poreskoj upravi u roku od 5 dana od
          upisa u odgovarajući registar. Nadležnost organizacione jedinice PU se
          određuje prema mestu sedišta, osim za nerezidentno pravno i fizičko
          lice koje određuje punomoćnika- sedište PU. PIB se ne može dodeliti:
          pravnom licu koje ima dospele a neizmirene obaveze po osnovu javnih
          prihoda nastale u vezi sa obavljanjem delatnosti, pravnom licu čiji je
          osnivač fizičko lice koje je istovremeno i osnivač drugog privrednog
          subjekta koji ima neizmirene obaveze, pravno lice koje je nastalo
          statusnom promenom izdvajanja od pr.lica koje ima neizmirene obaveze i
          kom je oduzet PIB, preduzetniku -II- . Pošto se PIB dodeljuje preko
          APR-a tada se neće utvrđivati ove smetnje, ali ako Poreska uprava u
          kasnijem postupku kontrole utvrdi da su postojale smetnje, rešenjem će
          privremeno oduzeti dodeljeni PIB, čiji primerak dostavlja banci radi
          prinudne naplate. PIB je jedinstveni i jedini broj fizičkog lica,
          preduzetnika i pravnog lica za sve javne prihode. Jednom dodeljen,
          zadržava se do prestanka postojanja, odnosno smrti poreskog obveznika.
          PIB se obavezno unosi u svaki akt koji poreski obveznik podnosi
          Poreskoj upravi, organizacijama socijalnog osiguranja, drugim državnim
          organima i organizacijama, organima teritorijalne autonomije i
          lok.samouprave, akt koji PU dostavlja poreskom obvezniku, dokument
          kojim poreski obveznik plaća porez, akt koji poreski obveznik podnosi
          organizacijama nadležnim za vođenje registara i računa. Po žalbi
          protiv rešenja o odbijanju zahteva za dodelu PIB, odlučuje ministar
          finansija na predlog posebno obrazovane komisije. Organi/organizacije
          kojima se nalaže da svojim radnjama pomažu PU su: APR, sud, organ
          lok.samouprave, advokatska komora, organ koji vodi evidencije o mestu
          prebivališta, organ koji vodi evidencije o rođenju ili smrti fizičkog
          lica. APR ne može izvršiti brisanje privrednog subjekta iz registra,
          registrovati statusne promene i vršiti promene podataka koji se odnose
          na osnivača, odnosno člana, naziv, sedište, oblik organizovanja, u
          periodu od dobijanja obaveštenja od PU da će se kod privrednog
          subjekta vršiti poreska kontrola do dobijanja obaveštenja da je
          kontrola završena. Poreska prijava je izveštaj poreskog obveznika PU o
          ostvarenim prihodima, izvršenim rashodima, dobiti, imovini, prometu
          dobara i usluga i drugim transakcijama od značaja za utvrđivanje
          poreza. Podnosi se na obrascu koji propisuje ministar finansija i uz
          nju se prilažu odgovarajući dokazi. Podnosi se u roku od 15 dana od
          dana nastanka poreske obaveze. Poresku prijavu, umesto poreskog
          obveznika, podnosi PU u slučaju kada obveznik propusti da je podnese
          po nalogu poreske kontrole. Kod poreza po odbitku, prijava mora da
          sadrži: 1. zbirne podatke o obračunatom porezu po odbitku (uključujući
          doprinose za obavezno socijalno osiguranje) od strane jednog poreskog
          placa za sve primaoce prihoda, 2. pojedinačne podatke o obračunatom
          porezu po odbitku od strane jednog poreskog placa za svakog primaoca
          prihoda. PU može poreskom obvezniku, na njegov pismeni zahtev, da
          odobri produženje roka za podnošenje poreske prijave iz opravdanih
          razloga ali najduže 6 meseci od dana isteka zakonskog roka za
          podnošenje prijave. Ako poreski obveznik ustanovi da poreska prijava
          koju je podneo PU sadrži grešku ili propust, dužan je da odmah, a
          najkasnije do isteka roka zastarelosti (5 god. od prvog dana naredne
          godine od godine u kojoj je trebalo utvrditi porez), podnese izmenjenu
          poresku prijavu. Poreski obveznik ne može da podnese izmenjenu poresku
          prijavu posle pokretanja poreske kontrole.
          <br />
          <br />
          <br />
          <br />38. Vođenje poslovnih knjiga Obavezi vođenja poslovnih knjiga i
          evidencia podležu poreski obveznici-pravna lica, stalne poslovne
          jedinice nerezidentnih pravnih lica, stalne poslovne jedinice
          rezidentnog poreskog obveznika u inostranstvu i preduzetnici. Pod
          poslovnim knjigama podrazumevaju se zakonom predviđene evidencije o
          stanju i promenama na imovini, obavezama i kapitalu, prihodima,
          rashodima i rezultatu poslovanja pravnih lica i preduzetnika.
          Popunjavanje poreske prijave vrši se na osnovu podataka iz poslovnih
          knjiga. 1. Preduzetnik može da primenjuje prosto knjigovodstvo ili da
          primenjuje dvojno knjigovodstvo pri čemu su dopuštena dva prilaza: -
          primena MSFI za mala i srednja pravna lica, ili - primena pravila
          propisanih Pravilnikom o načinu priznavanja, vrednovanja, prezentacije
          i obelodanjivanja pozicija u pojedinim finansijskim izveštajima mikro
          i drugih pravnih lica, 2. Mikro pravno lice ne može primenjivati
          prosto nego samo dvojno knjigovodstvo sa istim prilazima kao
          preduzetnik, 3. Malo pravno lice primenjuje dvojno knjigovodstvo uz
          MSFI za mala i srednja pravna lica, 4. Srednje pravno lice primenjuje
          dvojno knjigovodstvo pri čemu ima na raspolaganju dve opcije: primena
          MSFI za mala i srednja pravna lica ili primena MSFI, 5. Veliko pravno
          lice primenjuje dvojno knjigovodstvo i uvek MSFI. Dvojno knjigovodstvo
          se zasniva na tome da svaka ekonomska promena unutar preduzeća mora
          biti dvostruko u istom iznosu knjižena iz razloga što na imovinsko
          stanje deluje dvostrano. U sistemu dvojnog knjigovodstva se vode:
          dnevnik, glavna knjiga i pomoćne knjige. Knjiženjem upisa o nastalim
          poslovnim događajima iz dnevnika na odgovarajuća konta glavne knjige
          vrši se vrednosna promena strukture i veličine poslovne imovine i
          kapitala.
          <br />
          <br />
          <br />
          <br />39. Poslovni i poreski bilans Bilans stanja predstavlja
          finansijski izveštaj u kojem se vrši računsko upoređivanje ili
          suočavanje aktive i pasive jednog pravnog lica ili preduzetnika.
          Aktiva na levoj strani bilansa stanja pokazuje imovinu kao zbir svih u
          preduzeće uloženih privrednih dobara i gotovine. U aktivi se nalaze
          sva imovinska prava preduzeća. Pasiva na desnoj strani prikazuje
          kapital kao zbir svih sredstava stavljenih preduzeću na raspolaganje.
          U pasivi se nalaze sve imovinske obaveze preduzeća – obaveze prema
          poveriocima i prema vlasnicima. Aktiva pokazuje upotrebu kapitala tj
          konkretne forme u koje su sredstva uložena (osnovna sredstva, obrtna
          sredstva), dok pasiva obaveštava o poreklu (izvorima) sredstava kojima
          preduzeće raspolaže (sopstveni kapital, pozajmljeni kapital). Pod
          bruto imovinom podrazumeva se ukupnost, na levoj strani bilansa-u
          aktivi, iskazanih vrednosti. Neto imovina predstavlja razliku između
          bruto imovine i dugova preduzeća. Neto imovina se izjednačuje sa
          sopstvenim kapitalom i u poreskom pravu se smatra „imovinom
          preduzeća“. Poslovni (trgovački) bilansi se sastavljaju u različitim
          prilikama; to mogu biti povodi koji se redovno ponavljaju u jednakim
          intervalima ali i vanredni povodi koji se mogu pojaviti u poslovnom
          životu. Poreski bilansi imaju zadatak obezbeđenja sigurne i pouzdane
          osnove oporezivanja. Mogu biti redovni i vanredni. Sastavljaju se za
          pojedinačno pravno lice. U okviru redovnih razlikuju se poreski
          bilansi poslovnog rezultata i poreski bilansi imovine. Poreski bilansi
          poslovnog rezultata (oporezive dobiti) služe za utvrđivanje osnovice
          oporezivanja dohotka, odnosno dobiti poreskih obveznika. Poreski
          bilansi imovine sastavljaju se u onim poreskim sistemima u kojima
          postoji poseban porez na poslovnu imovinu. Poreski bilans se izvodi iz
          poslovnog bilansa. Visina godišnjeg rezultata utvrđuje se ili
          postupkom upoređivanja neto imovine ili postupkom usklađivanja bilansa
          uspeha. U Srbiji se primenjuje metod usklađivanja bilansa uspeha.
          Prema metodi upoređivanja neto imovine, oporeziva dobit (poreska
          osnovica) jednaka je razlici između neto imovine preduzeća na kraju
          tekuće poslovne godine i neto imovine na kraju prethodne poslovne
          godine, uvećane za sve isplate na teret sopstvenog kapitala i umanjene
          za sva dopunska ulaganja (povećanja) sopstvenog kapitala. Upoređivanje
          neto imovine pretpostavlja obavezu izrade poreskog bilansa koji se
          izvodi iz poslovnog bilansa stanja korekturom pojedinih bilansnih
          pozicija u skladu sa poreskim propisima o bilansiranju. Metod
          usklađivanja bilansa uspeha sastoji se u usklađivanju dobiti obveznika
          iskazane u bilansu uspeha koji je sačinjen u skladu sa MSFI
          (međ.standardi finansijskog izveštavanja i Zakonom o računovodstvu).
          <br />
          <br />
          <br />
          <br />
          40. Obaveze nečinjenja iz poreskog upravnog odnosa Obaveze nečinjenja
          u funkciji obezbeđivanja fiskalnog monopola države sastoje se u
          zabrani proizvodnje, uvoza ili prodaje određenih proizvoda ili u
          zabrani obavljanja određenih usluga, koja se zakonom nameće poreskim
          dužnicima. Država, kao monopolista, proizvodi, uvozi ili prodaje
          izvesne proizvode i obavlja izvesne usluge i tako ostvaruje monopolsku
          ekstra dobit: razlika između cene koju država monopolista uspeva da
          odredi zbog privilegije obezbeđene zakonskom zabranom da druga lica
          obavljaju takve delatnosti i cene koja bi se na slobodnom
          konkurentskom tržištu mogla postići za dat proizvod/uslugu u stvari
          predstavlja porez čiji teret pada na potrošače monopolskih proizvoda.
          U Srbiji je takva situacija sa Državnom lutrijom. Obaveze nečinjenja u
          funkciji olakšavanja poreskog postupka: Poreski obveznik dužan je da
          ne ometa i ne sprečava službena lica koja učestvuju u poreskom
          postupku u obavljanju zakonom utvrđene dužnosti. Poreski inspektor
          može u postupku poreske kontrole izreći poreskom obvezniku meru
          privremene zabrane vršenja delatnosti u trajanju od 60 dana ako utvrdi
          da se delatnost obavlja tako da robu i usluge ne prati verodostojna
          dokumentacija od značaja za utvrđivanje poreza, da izbegava
          utvrđivanje i plaćanje poreza tako što ne uplaćuje dnevni pazar, ako
          angažuje lice bez ugovora o radu, ako promet od prodaje robe ne
          registruje preko fiskalne kase, ako priređuje igre na sreću bez
          prethodno pribavljenog mišljenja Ministarstva finansija. Banka je
          dužna da ne dozvoli isplatu zarada, naknada zarada kao i drugih
          prihoda fizičkih lica po osnovu kojih postoji obaveza plaćanja poreza
          po odbitku ukoliko nalog kojim se banci nalaže isplata tih primanja ne
          sadrži poziv na broj odobrenja za plaćanje ukupne obaveze po tom
          osnovu, dodeljen od strane PU.

          <br />
          <br />
          <br />
          <br />
          41. Obaveze trpljenja iz poreskog upravnog odnosa Obaveza trpljenja
          sastoji se u dopuštanju aktivnosti poreskog organa koje zadiru u
          autonomnu sferu koju pravni poredak priznaje poreskom dužniku i kojima
          bi poreski dužnik, da nije poreskog propisa, imao pravo da se
          suprotstavi. Kod obaveze nečinjenja poreski poverilac zahteva da
          poreski dužnik propusti svoju radnju ili da ne izvrši svoje pravo, dok
          kod obaveze trpljenja poreski poverilac ima pravo da prodre u
          autonomnu sferu poreskog dužnika koji je obavezan da taj prodor trpi.
          Obaveza trpljenja se najčešće vezuje za postupak poreske kontrole a u
          određenoj meri i prinudne naplate poreza. Obaveze trpljenja: obaveza
          da se dopusti pregled poslovnih knjiga, evidencija i druge
          dokumentacije ili isprava, obaveza da se dopusti uvid u stanje
          sirovina, reprodukcionog materijala, gotovih proizvoda, robe i opreme,
          obaveza da se podvrgne saslušanju, da dopusti oduzimanje robe,
          poslovnih knjiga, obaveza da se ne ometa sprovođenje prinudne
          naplate...
          <br />
          <br />
          <br />
          <br />42. Prava poreskih obveznika - pravo da od PU besplatno dobije
          informacije o poreskim propisima i osnovnu pravnu pomoć, što omogućuje
          da prijavi i plati porez u skladu sa propisima, - pravo da u pismenom
          obliku dobije odgovor na pitanje koje se tiče njegove poreske
          situacije, - pravo da se PU i njeni službenici ophode prema njemu s
          poštovanjem, - pravo da se njegovi podaci čuvaju kao tajni, -
          poštovanje privatnosti, izbegavanje neopravdanih pretresa, - pravo na
          uvid u podatke o sebi, - pravo da sam ili putem punomoćnika zastupa
          svoje interese pred PU, - pravo da koristi poreske olakšice, - pravo
          na refakciju, - pravo da prisustvuje terenskoj kontroli, - pravo da
          koristi pravna sredstva u poreskom postupku: Rok za podnošenje žalbe
          je 15 dana od dana prijema poreskog upravnog akta. Drugostepeni organ
          (ministar finansija) mora odlučiti po žalbi u roku od 60 dana od dana
          predaje žalbe. Protiv konačnog poreskog upravnog akta može se
          pokrenuti upravni spor. Rok za podnošenje tužbe je 30 dana i ona ne
          odlaže izvršenje poreskog upravnog akta. Ako sud utvrdi da su prava
          poreskog obveznika povređena, naknada pretrpljene štete i sudski
          troškovi padaju na teret budžeta Republike/budžeta jedinice
          lok.samouprave. Zaštita podataka o poreskom obvezniku može biti
          fizička i pravna. Fizička zaštita podataka se ostvaruje strogim
          obezbeđenjem koje se uvodi prilikom ostvarivanja pristupa u
          kompjuterizovane banke podataka; pristup se omogućuje jedino
          ovlašćenim licima koja se moraju posebno identifikovati. Pravna
          zaštita se ostvaruje kroz Zakon o zaštiti podataka o ličnosti koju
          nadzire Poverenik za informacije od javnog značaja. Ustavom Srbije
          uveden je i institut Zaštitnika građana koji štiti prava građana i
          kontroliše rad organa državne uprave.
          <br />
          <br />
          <br />
          <br />43. Poreska kontrola i njeni oblici Poreska kontrola je postupak
          provere i utvrđivanja zakonitosti i pravilnosti ispunjavanja poreske
          obaveze koji vrši PU. Ako se u poreskoj kontroli utvrde propusti u
          izvršavanju obaveza iz poreskopravnog odnosa, poreskom obvezniku se
          nalaže da ih otkloni. Poreska kontrola se vrši na osnovu godišnjeg
          plana koji donosi direktor PU a koji je zasnovan na oceni: 1. poreskog
          značaja poreskog obveznika (na osnovu ukupnog prihoda, vrednosti
          imovine, vrste usluga...PU procenjuje da li su od posebnog fiskalnog
          značaja), 2. poreskog rizika i vezi sa poreskim obveznikom, 3. uticaja
          poreske kontrole na efikasnost naplate poreza u određenim
          delatnostima. Postoje tri oblika poreske kontrole: 1. Kancelarijska
          kontrola predstavlja skup radnji kojima PU proverava tačnost,
          potpunost i usklađenost sa zakonom, odnosno drugim propisom podataka
          iskazanih u poreskoj prijavi, kao i poreskom bilansu i drugim
          evidencijama poreskog obveznika, upoređivanjem sa podacima iz poreskog
          računovodstva i drugim službenim evidencijama koje vodi PU.
          Kancelarijsku kontrolu vrši poreski inspektor. Ako se u postupku
          obrade poreske prijave i drugih izveštaja utvrdi da su formalno
          neispravni, poreski inspektor zaključkom nalaže poreskom obvezniku da
          u roku od 3 dana otkloni greške. Ako ne postupi po zaključku, smatra
          se da poreska prijava/izveštaji nisu ni podneti. Poreski inspektor je
          dužan da sačini zapisnik o kontroli. Poreski obveznik ima pravo da u
          roku od 5 dana od prijema zapisnika podnese primedbe koje poreski
          inspektor mora da razmotri u roku od 5 dana. Na osnovu zapisnika i
          eventualnih izmena u njemu, PU donosi rešenje o utvrđivanju poreza u
          roku od 60 dana od dana dostavljanja zapisnika. 2. Terenska kontrola
          predstavlja skup radnji kojima PU proverava zakonitost u radu i
          pravilnost ispunjavanja poreskih obaveza od strane poreskih obveznika.
          Nju vrši poreski inspektor na osnovu naloga za kontrolu, u poslovnim
          prostorijama poreskog obveznika ili na drugom mestu u zavisnosti od
          predmeta kontrole. PU dostavlja poreskom obvezniku nalog za terensku
          kontrolu neposredno pre početka kontrole, na koji poreski obveznik
          može podneti usmeni prigovor odmah. Izuzetno, kada je došlo do
          poremećaja u prometu na tržištu ili kada postoji indicija da je
          povećan obim nelegalne trgovine, poreski inspektor otpočinje postupak
          kontrole bez prethodnog dostavljanja naloga. Terenska kontrola se
          obavlja u toku radnog vremena a i po isteku ako poreski obveznik na to
          pristane. Ako nije u mogućnosti da prisustvuje terenskoj kontroli,
          terenski obveznik treba da odredi lice koje će u njegovo ime
          izvršavati ove obaveze s tim što neizvršavanje tih obaveza ne odlaže
          vršenje terenske kontrole a sankcionisano je kao poreski prekršaj.
          Poreski inspektor sastavlja zapisnik o terenskoj kontroli koji
          dostavlja poreskom obvezniku u roku od 5 dana od dana završetka
          kontrole, jedino se zapisnik o terenskoj kontroli prometa preko
          fiskalne kase dostavlja odmah. Poreski obveznik ima pravo na primedbu
          u roku od 8 dana. Ako se utvrdi da poreski obveznik nije pravilno
          primenio propise prilikom utvrđivanja poreza, PU donosi rešenje o
          utvrđivanju poreza u roku od 60 dana od dana dostavljanja zapisnika.
          Kod lica koje obavlja neregistrovanu delatnost odnosno neprijavljenu,
          poreska obaveza se u terenskoj kontroli utvrđuje rešenjem, primenom
          metode procene poreske osnovice parifikacijom, s tim što se na tako
          utvrđenu osnovicu primenjuje poreska stopa od 20% po kojoj se utvrđuje
          i plaća porez na dohodak građana na druge prihode, bez priznavanja
          normiranih troškova. U cilju otklanjanja utvrđenih povreda zakona u
          primeni propisa, poreskom obvezniku se mogu izreći zakonom predviđene
          mere: 1. Mere u toku poreske kontrole – javljaju se u dva kruga
          situacija : ** prvi krug situacija se javlja kada postoji sumnja da je
          roba upotrebljena ili nabavljena bez obračunatog poreza, kada robu
          stavlja u promet lice koje nije registrovano za obavljanje te
          delatnosti, kada se vrši promet robe koja nije propisno evidentirana u
          poslovnim knjigama, kada se roba prodaje van registrovanih
          prostorija..tada se izriču mere : oduzimanje robe, zabrana
          raspolaganja sredstvima na računu, privremena zabrana obavljanja
          delatnosti ili pojedinih poslova, privremeno oduzimanje robe i opreme,
          poslovnih knjiga... ** drugi krug situacija postoji kada se delatnost
          obavlja tako da robu i usluge ne prati verodostojna dokumentacija,
          izbegavanje utvrđivanja poreza neuplaćivanjem dnevnog pazara,
          angažovanjem lica bez ugovora o radu, ako se promet ne registruje
          preko fiskalne kase tada se može izreći mera : privremene zabrane
          obavljanja delatnosti do 60 dana a ako poreski obveznik vrši prodaju
          akciznih proizvoda – od 3 meseca do 1 godine. 2. Mere posle obavljene
          poreske kontrole izriče PU rešenjem ako poreski obveznik ne otkloni
          utvrđene povrede zakona, to su mere: zabrana raspolaganja sredstvima
          na računu osim u svrhu izmirenja poreza, privremena zabrana obavljanja
          delatnosti ili pojedinih poslova, zabrana otuđenja stvari zbog sumnje
          da će time onemogućiti izmirivanje poreske obaveze. Poreski prekršaji
          su prekršaji odredaba sadržanih u poreskim zakonima. Prekršajni
          postupak se pokreće rešenjem prekršajnog suda na osnovu izdatog
          prekršajnog naloga povodom kojeg je podnet zahtev za sudsko
          odlučivanje i zahtev za pokretanje prekršajnog postupka. Prekršajni
          nalog se izdaje kada je od prekršajnih sankcija predviđena samo
          novčana kazna u fiksnom iznosu. 3. Radnje u cilju otkrivanja poreskih
          krivičnih dela – otkrivanje poreskih krivičnih dela i njihovih
          izvršilaca obavlja Poreska policija. Sa terena poreskog upravnog
          postupka se prelazi na teren krivične procedure-u predistražni
          postupak. Predistražnim postupkom rukovodi javni tužilac i on može
          naložiti policiji (i Poreskoj policiji) da preduzima određene radnje
          radi otkrivanja krivičnih dela i pronalaženja osumnjičenih. Poreska
          policija je dužna da: preduzme potrebne mere da se pronađe učinilac
          krivičnog dela ( da se otkriju i obezbede tragovi, da traži potrebna
          obaveštenja od građana, da izvrši pregled prevoznih sredstava, da
          raspiše potragu za licem, da ostvari uvid u dokumentaciju..), poziva
          poreskog obveznika, njegovog punomoćnika, zaposlene radi prikupljanja
          obaveštenja (Poreskoj policiji je dato i pravo da prinudno dovede
          osumnjičenog), Poreska policija je dužna da i pre pokretanja krivičnog
          postupka (istrage) izvrši pretresanje stana, poslovnih prostorija kao
          i da izvrši privremeno oduzimanje predmeta koji mogu poslužiti kao
          dokaz u krivičnom postupku za poreska krivična dela. Na osnovu
          prikupljenih obaveštenja, Poreska policija sastavlja krivičnu prijavu
          u kojoj navodi dokaze koje je saznala prilikom prikupljanja
          obaveštenja i podnosi je javnom tužiocu. Istraga se, posle
          predistražnog postupka, pokreće naredbom nadležnog javnog tužioca.
          Naredba se donosi pre ili neposredno posle prve dokazne radnje koju su
          preduzeli javni tužilac ili (Poreska) policija u predistražnom
          postupku, a najkasnije u roku od 30 dana od dana kada je javni tužilac
          obavešten o prvoj dokaznoj radnji koju je (Poreska) policija
          preduzela. Poreska krivična dela su krivična dela utvrđena u ZPPA,kao
          i u Krivičnom zakoniku, koja kao moguću posledicu imaju potpuno ili
          delimično izbegavanje plaćanja poreza, ugrožavanje naplate poreza i
          poreske kontrole, nedozvoljen promet akciznih proizvoda i druge
          nezakonite radnje koje su u vezi s izbegavanjem i pomaganjem u
          izbegavanju plaćanja poreza. To su: poreska utaja, neuplaćivanje
          poreza po odbitku, neosnovano iskazivanje iznosa za povraćaj poreza i
          poreski kredit, ugrožavanje naplate poreza i poreske kontrole,
          nedozvoljen promet akciznih proizvoda i nedozvoljeno skladištenje
          robe. <br />
          <br />
          <br />
          <br />44. Pravna pomoć u poreskim stvarima Može biti unutrašnja i
          međunarodna. Unutrašnja pravna pomoć je pomoć koju državni organi i
          organizacije, organi teritorijalne autonomije i lokalne samouprave
          pružaju Poreskoj upravi dostavljanjem informacija ili primenom
          određenih mera potrebnih za sprovođenje poreskog postupka a na osnovu
          zahteva Poreske uprave. Poreska uprava može da zahteva pravnu pomoć u
          poreskim stvarima ako: 1. ne može sama da obavi službenu radnju, 2. ne
          raspolaže odgovarajućim sredstvima ili uređajima koji su neophodni za
          obavljanje određene službene radnje, 3. ako bi službenu radnju mogla
          da obavi samo uz značajno veći trošak nego zamoljeni organ, odnosno
          organizacija. Jedinica lokalne samouprave dužna je da u roku od 5 dana
          po isteku kalendarskog meseca, Poreskoj upravi dostavi u elektronskom
          obliku naziv, odnosno ime i prezime i PIB obveznika poreza na imovinu,
          podatke iz poreskih prijava koji su od značaja za utvrđivanje poreza
          na imovinu kao i podatke o naplati tog poreza, a po njenom zahtevu i
          podatke o utvrđivanju i naplati ostalih izvornih prihoda jedinice
          lok.samouprave. Međunarodna pravna pomoć u poreskim stvarima – PU u
          toku poreskog postupka može da se obrati za pružanje pravne pomoći
          inostranom poreskom organu ali isto tako ima obavezu da inostranom
          poreskom organu takvu pomoć pruži. Ako ova pomoć nije uređena
          ugovorima, može se pružiti pod sledećim uslovima: ako postoji
          reciprocitet, ako se država koja prima pomoć obaveže da će primljene
          informacije koristiti smo u svrhu poreskog, prekršajnog ili krivičnog
          postupka, ako izrazi spremnost da izbegne moguće dvostruko
          oporezivanje, ako zadovoljenje zamolnice ne ugrožava javni poredak,
          ako ne postoji opasnost da bi pružanje pomoći dovelo do odavanja
          službene ili profesionalne tajne čime bi se poreskom obvezniku mogla
          naneti šteta većih razmera. <br />
          <br />
          <br />
          <br />45. Poreski obveznik – pojedinac ili porodica? Poreski obveznik
          je ono lice (fizičko ili pravno) koje je zakonom obavezano da plati
          porez. Dilema oko opredeljenja za pojedinca ili za zajednicu svodi se
          na to da li je pravičnije oporezovati zajednički dohodak supružnika,
          članova porodice, odnosno članova domaćinstva, ili je pravičnije
          individualno oporezovati svako lice. S jedne strane nalazi se
          stanovište da se za poreski tretman pojedinca smatra relevantnim
          njegov dohodak određene visine koji je nastao kao rezultat njegove
          aktivnosti u okviru tržišne privrede i stoga upravo njemu i pripada.
          Način iskorišćavanja tako stvorene ekonomske snage u načelu je
          irelevantan, pa stoga ni činjenice kao što su sklapanje braka odnosno
          postojanje bračne porodične zajednice nisu faktori koji bi se pri
          oporezivanju primenom modela individualno orijentisanog oporezivanja
          pri samom poreskom tretmanu uzimali u obzir. S druge strane je
          stanovište da je nerealno posmatrati pojedinca kao poreskog obveznika
          i njegov dohodak izolovano od obveznikovih ekonomskih i socijalnih
          obaveza. Zbog toga bi bračna, odnosno porodična zajednica trebalo da
          bude poreski obveznik jer se unutar zajednice na zajedničko
          raspolaganje stavlja i individualni dohodak. Ovako udružen i
          kolektivno trošen dohodak porodice čini posebnu, veću ekonomsku snagu
          i zato je oporezivanje dohotka porodice primerenije zahtevu za
          pravičnim oporezivanjem. Modeli oporezivanja koji se primenjuju u
          savremenim državama sa razvijenom tržišnom privredom: 1. Oporezivanje
          individualnog dohotka – Dohodak svakog supružnika se zasebno oporezuje
          ali se prilikom određivanja poreske obaveze uvažava okolnost
          zajedničkog života u porodici time što se obvezniku pruža odgovarajuća
          olakšica. Takve olakšice mogu biti okrenute bilo prema bračnom drugu,
          bilo prema izdržavanoj deci. Mogu imati oblik odbitka od dohotka (tzv
          standardni odbitak) ili poreskog kredita. Ako drugi supružnik
          ostvaruje sopstvene prihode, odobrena poreska olakšica se srazmerno
          smanjuje. 2. Oporezivanje zajedničkog dohotka – Ovaj model
          oporezivanja se suočava sa tri problema: kako da se ublaži dejstvo
          poreske progresije, kako da se obvezniku pruži olakšica kojom bi se
          uvažila okolnost života u zajednici i da li oporezovati zajednički
          dohodak samo bračnih drugova ili cele porodice. - Dejstvo poreske
          progresije se ublažava primenom jedne od tri metode: a) metoda deobe
          dohotka se sastoji u postupku u kojem se prvo sabere dohodak bračnih
          drugova a zatim se zbir podeli sa 2. Posle toga se sprovedu dopuštena
          odbijanja od dohotka, pa se na dobijenu osnovicu zaračuna odgovarajuća
          poreska stopa. Izračunati iznos se na kraju množi sa 2 a dobijeni
          rezultat je konačna poreska obaveza porodice. Dejstvo poreske
          progresije je eliminisano tako što je primenjena stopa koja odgovara
          polovini zbirnog dohotka supružnika. b) metoda porodičnih kvota
          sastoji se u postupku koji je u osnovi isti kao metod deobe dohotka
          ali delilac može biti veći od 2 – dohodak članova porodice se sabere a
          zatim se dobijeni zbir deli na „porodične kvote“ (delove). Broj kvota
          zavisi od porodičnog statusa lica čiji se dohodak oporezuje i od broja
          izdržavanih lica. Na ovako dobijen rezultat primenjuje se oslobođenje
          egzistencijalnog minimuma, pa se na proisteklu osnovicu zaračunava
          odgovarajuća poreska stopa a zatim se konačni rezultat dobija
          množenjem tog iznosa brojem kvota. v) metoda dvostruke poreske
          lestvice svodi se na primenu dve različite skale poreske progresije;
          jedne kada je poreski obveznik neoženjen ili udovac ili razveden i
          druge kada se oporezuje zbirni dohodak bračnih drugova. - Olakšice
          kojima bi se uvažila okolnost zajedničkog života u porodici mogu biti
          u vidu odbitka od dohotka ili poreskog kredita. - Eliminacija „poreza
          na brak“ proizvela bi drugu ne-neutralnost: nastao bi porez za
          neoženjene što bi stimulisalo sklapanje fiktivnih brakova. Neutralnost
          će postojati samo u dva slučaja: u uslovima primene „čistog modela“
          oporezivanja zajedničkog dohotka (bez ikakvih olakšica) kada samo
          jedan supružnik ostvaruje dohodak kao i u uslovima primene modela
          deobe dohotka kada oba supružnika ostvaruju jednak dohodak. Zemlje u
          tranziciji radije optiraju za individualno oporezivanje a uvažavanje
          porodičnih prilika poreskog obveznika, pojedinca se može postići
          pružanjem, odnosno uskraćivanjem olakšica na ime izdržavanja članova
          porodice. <br />
          <br />
          <br />
          <br />46. Poreski objekat Sa aspekta javnih finansija, poreski objekat
          predstavlja materijalni osnov za uvođenje poreza tj manifestaciju
          ekonomske snage koju treba oporezovati. Poreski objekat mogu biti
          prihodi, dohodak, imovina i potrošnja, a kod subjektnih poreza u užem
          smislu (glavarine) i sama obveznikova egzistencija. Sa poreskopravnog
          stanovišta, poreski objekat predstavljaju određene činjenice čijim
          pojavljivanjem, odnosno podvođenjem pod zakonski opis poreskog
          činjeničnog stanja nastaje poreska obaveza. Te činjenice mogu biti :
          fizička egzistencija poreskog obveznika, prava, novčani iznosi i
          transakcije. Faktički preduslov oporezivanja je veza između
          objektivnog događaja i lica koje je poreski obveznik. Od poreskog
          objekta treba razlikovati poreski izvor, njega čine sva ona dobra koja
          pripadaju poreskom obvezniku iz kojih on plaća porez. Poreski izvor
          može biti ili određeni prihod ili dohodak a samo izuzetno i imovina.
          Prihod predstavlja novčani iznos koji periodično pritiče poreskom
          obvezniku, on ga može potrošiti ili uštedeti a da time ne umanji svoju
          imovinu. Dohodak predstavlja zbir svih obveznikovih neto prihoda u
          određenom periodu a imovina je skup prava koja se u novčanom obliku
          pokazuju kao neutrošeni dohodak ranijeg perioda. Ako bi se redovni
          porezi morali plaćati iz imovine kao izvora, ako bi se morala
          zahvatiti sama njena supstanca da bi se mogla podmiriti poreska
          obaveza, bio bi pogođen važan motiv koji obveznike stimuliše da
          obavljaju neku aktivnost koja donosi prihod – želja da se prihodi
          akumulišu i stvori određeno bogatstvo, istovremeno sam poreski izvor
          bi bio uništen. Zato se predlaže da se kao izvor iz kojeg treba
          platiti sve poreze uzimaju prihodi a ne i sama imovina. Realni porez
          na imovinu : porez čiji su i objekat i izvor sama imovina. Npr, ako
          neko lice poseduje nepokretnost velike vrednosti ( stečenu nasledstvom
          npr) a ostvaruje male prihode, porez na imovinu koji mu je utvrđen kao
          nominalan postaće realan tj obveznik će biti prinuđen da proda deo
          nepokretnosti da bi mogao da podmiri poresku obavezu. Poreska osnovica
          je u novcu izražena vrednost poreskog objekta. Kada se utvrdi njena
          veličina i kada se na nju primeni poreska stopa, dobija se iznos
          poreskog duga. Kod pojedinih poreza poreska osnovica se iskazuje u
          više delova a svaki od tih delova, na koji se primenjuje određena
          poreska stopa , naziva se poreska jedinica. Npr osnovica godišnjeg
          poreza na dohodak građana podeljena je na dve poreske jedinice : do
          šestostruke prosečne godišnje zarade i preko, na prvu se primenjuje
          stopa od 10% a na drugu od 15% . Poreska osnovica može biti faktička i
          pretpostavljena. Faktička osnovica se utvrđuje na bazi podataka koji
          treba da odraze stvarnu ekonomsku snagu poreskog obveznika a
          pretpostavljena na osnovu pretpostavke da je poreski obveznik ostvario
          odnosno mogao da ostvari prihod ili dohodak odnosno da poseduje
          imovinu određene veličine. Visina poreske osnovice može se utvrditi :
          indicijarnom metodom, direktnom metodom, indirektnom metodom,
          službenom metodom, metodom parifikacije. Kod indicijarne metode
          osnovica se utvrđuje prema izvesnim, lako uočljivim činjenicama –
          pretpostavka na kojoj je počivao ovaj porez bila je da broj prozora i
          vrata na zgradi predstavlja indiciju ekonomske snage njenog vlasnika.
          U savremenim sistemima porez na dohodak građana ne može biti manji od
          iznosa izračunatog na osnovu formule po kojoj se određeni indeksi
          primenjuju na faktore koji predstavljaju indicije luksuznog životnog
          stila poreskog obveznika ( broj kilovata/ radna zapremina motora).
          Direktnom metodom se poreska osnovica utvrđuje na bazi podataka koje
          je poreskom organu dostavio sam poreski obveznik. Indirektnom metodom
          se poreska osnovica utvrđuje na osnovu podataka koje poreskom organu
          dostavlja treće lice npr sud dostavi pravnosnažno rešenje o
          nasleđivanju. Službena metoda se primenjuje kada poreski obveznik nije
          podneo poresku prijavu iako je bio dužan da to učini i kada je poreski
          obveznik podneo prijavu ali sa podacima koje poreski organ smatra
          netačnim i nepotpunim. Ovde se može primeniti metoda unakrsne procene
          poreske osnovice kao jedna od varijanti službene metode. Metoda
          parifikacije je takođe varijanta službene metode koja se primenjuje u
          slučajevima kada poreski obveznik nije podneo poresku prijavu, kada je
          podneo prijavu sa neverodostojnim podacima koji ne odgovaraju realnom
          stanju, kada se utvrđuje paušalna osnovica, kao i kod terenske
          kontrole kod lica koje obavlja neregistrovanu delatnost. <br />
          <br />
          <br />
          <br />47. Poreske stope – pojam i vrste Poreska stopa označava iznos
          poreza u odnosu prema poreskoj osnovici. Ako se za kriterijum podele
          uzme odnos između kretanja poreske stope i kretanja poreske osnovice,
          poreske stope mogu biti : proporcionalne, progresivne i regresivne.
          Proporcionalne poreske stope su one koje ostaju iste kada se menja
          poreska osnovica. Primena proporcionalne poreske stope na različite
          poreske osnovice dva poreska obveznika ostavlja neizmenjenim relativne
          odnose među njihovim ekonomskim snagama pre i posle oporezivanja.
          Progresivne poreske stope su stope koje se uvećavaju kada se uvećava
          poreska osnovica. Porast progresivnih stopa može biti ravnomeran,
          ubrzan i usporen u odnosu na rast poreske osnovice. Ravnomeran porast
          postoji kada se u istom procentu uvećavaju i poreska osnovica i
          poreska stopa. Npr poreske stope su : 10%, 20%, 40% pa je i procenat
          rasta poreske osnovice za 100% kao i poreske stope ( 1000din pa
          2000din pa 4000din). Ubrzan rast postoji kada se poreske stope
          uvećavaju u većem procentu nego što se uvećava poreska osnovica. Npr
          stopa se uvećala sa 10% na 25%, to je uvećanje od 150% iako se poreska
          osnovica uvećala za 100% ( sa 1000din na 2000din npr). Usporen rast
          postoji kada se poreske stope uvećavaju u manjem procentu nego što se
          uvećava poreska osnovica. Npr poreske stope su 10%, 15%, 20% , rast
          poreske osnovice je za 100% ( sa 1000din na 2000din pa na 4000din) ali
          kod stope od 15% rast poreske stope nije 100% već 50%. Porast stopa
          nije neograničen. Najviša poreska stopa ne sme biti 100% jer bi takav
          porez predstavljao konfiskaciju. Na određenom nivou oporezivanje
          prelazi u proporcionalno. Oporezivanje progresivnim poreskim stopama
          može se sprovesti putem direktne i indirektne progresije. Direktna
          progresija predstavlja takav način oporezivanja u kojem su progresivne
          stope neposredno predstavljene kao takve u zakonu. Javlja se u dve
          varijante. Prvu varijantu čini metoda globalne ( stalne) progresije.
          Odgovarajuća poreska stopa se primenjuje na celokupnu osnovicu. Npr
          ako su poreske osnovice podeljene na do 1000din, 1000-2000 din,
          2000-4000din a poreske stope su 10%, 15% i 20% , na osnovicu od
          1000din bi se platio porez 100din, na osnovicu od 2000din bi se platio
          porez 300din a na osnovicu od 2001din bi se platio porez 400,20din
          (20% od 2001din). Zbog toga se događa da obveznik čiji je dohodak pre
          oporezivanja bio viši ostane posle oporezivanja sa manjim sredstvima
          od onog čiji je dohodak niži. Drugu varijantu čini metoda raščlanjene
          progresije gde se povećana poreska stopa primenjuje samo na
          odgovarajući deo poreske osnovice u datoj tranši a ne na celokupni
          prethodni deo osnovice. Ceo iznos poreskog duga izračunava se kada se
          tako dobijeni iznosi po tranšama saberu. Npr porez na 1000din je
          100din + porez na sledećih 1000din je 15% = 150din+ porez na 1din
          (2001din) je 0,20din što je ukupno 250,20din. Poreska stopa koja je
          data u zakonu naziva se zakonska stopa. Kod proporcionalnih poreza
          zakonska stopa jednaka je količniku poreskog duga i poreske osnovice (
          npr osnovica je 1000000din, stopa 15%, dug 15000din). Kod progresivnih
          poreza, zakonska stopa se iskazuje u obliku tzv marginalnih poreskih
          stopa koje se primenjuju na sukcesivne poreske jedinice (tranše)
          dohotka. Marginalna poreska stopa pokazuje za koliko se povećava
          poreski dug kada se poreska osnovica uvećava za jednu novčanu
          jedinicu. Kod proporcionalnih poreza marginalna stopa je jednaka
          proporcionalnoj stopi. Ako se poreski dug za svaku tranšu dohotka
          sabere, pa se zbir podeli sa poreskom osnovicom dobija se prosečna
          poreska stopa. Dohodak za oporezivanje predstavlja kategoriju koja je
          jednaka zbiru osnovice poreza ma dohodak (oporezivog dohotka) i
          odbitaka koji se zakonom priznaju obvezniku (npr egzistencijalni
          minimum). Otuda će se pravi pokazatelj realnog poreskog opterećenja
          dobiti ako se u odnos stave poreski dug i dohodak za oporezivanje (
          porez na 4000din je 650din: 100+150+400, 500din je egz.min. 650:4500=
          14,44% ). Ovakva stopa naziva se efektivna poreska stopa. Indirektna
          progresija predstavlja način progresivnog oporezivanja u kojem
          zakonske poreske stope nisu progresivne, one su proporcionalne ali se
          progresivan učinak postiže putem odbitaka kojima se umanjuje
          obveznikov dohodak u postupku utvrđivanja poreske osnovice. Drugim
          rečima, iako je zakonska stopa proporcionalna, efektivna je
          progresivna. Npr odbitak je uvek 500din, i zakonska poreska stopa 20%.
          Na iznos od 1000din porez će biti 200din ali ako se računa sa odbitkom
          tj 200:1500 to je 13,3% (efektivna stopa). Na iznos od 1500din
          efektivna stopa biće 15% jer je 300:2000=15 ( 300 je 20% od 1500din a
          2000din je 1500din plus odbitak od 500din). Regresivne poreske stope
          su stope koje se smanjuju kada se povećava poreska osnovica (npr kod
          PDV-a). Pokazatelj koji govori o tome koliko će neka socijalna grupa
          od svakog dodatnog dinara dohotka potrošiti naziva se marginalnom
          sklonošću ka štednji. U strukturi namene dohotka siromašnijih lica
          udeo potrošnje je veći a štednja manja. Marginalna sklonost ka štednji
          raste kada raste dohodak. Proporcionalna zakonska stopa poreza na
          promet od 20% izaziva dejstvo poreske regresije tako da se efektivne
          poreske stope kreću naniže kako se ide ka većem prometu ( bogati imaju
          veći promet a primenjuje se ista zakonska proporcionalna stopa, što
          znači da njih pogađa manja efektivna stopa). <br />
          <br />
          <br />
          <br />48. Poreskopolitičke osnove izbora između proporcionalnih i
          progresivnih poreskih stopa - Prednosti proporcionalnih, odnosno
          nedostaci progresivnih poreskih stopa: 1. Progresija unosi
          arbitrarnost u oporezivanje jer ne postoje čvrsti kriterijumi na
          osnovu kojih bi se odredilo da se pojedini delovi osnovice oporezuju
          jednom a pojedini drugom stopom. Kod proporcionalnih poreza stopa je
          fiksirana na nivou koji omogućuje ostvarivanje željenog poreskog
          prihoda a kod progresije od volje zakonodavca zavisi da li će u
          obezbeđivanju tog istog obima poreskog prihoda neko lice učestvovati
          10%, 15%, 100% više od drugog lica. 2. U uslovima primene progresivnih
          stopa kada dohodak kao poreska osnovica raste, poreski dug raste još
          više. Razlika između proporcionalnog povećanja poreskog duga,
          izazvanog promenom prosečnog dohotka u istom procentu (kada npr i
          poreski dug i prosečni dohodak porastu za 10%) i stvarnog povećanja
          poreskog duga, do kojeg je došlo pod uslovom da poreski sistem nije
          menjan, naziva se fiskalno vučenje (izvlačenje). Fiskalno vučenje se
          može rastaviti na dve komponente. Prvu predstavlja tzv inflatorno
          vučenje koje je posledica isključivo inflatornog povećanja dohotka;
          pod dejstvom inflacije raste nominalni dohodak i ako se skala poreske
          progresije ne izmeni obveznik će biti podvrgnut dejstvu više poreske
          stope. Drugu komponentu čini realno fiskalno vučenje koje nastaje kada
          se uveća realni obveznikov dohodak pa zbog toga njegov nominalni
          dohodak bude izvučen u tranšu u kojoj se primenjuje viša poreska
          stopa. 3. Uticaj progresivnog poreza na veličinu radnog napora je
          nepovoljniji od uticaja proporcionalnog. Suočen sa smanjenjem
          raspoloživog dohotka izazvanim oporezivanjem, obveznik će reagovati na
          novonastalu situaciju, pri čemu se njegova reakcija može razložiti na:
          a) efekat dohotka koji se sastoji u tome što ga porez stimuliše da
          uloži dodatni radni napor kako bi povratio onaj nivo dohotka koji je
          ostvarivao pre uvođenja poreza, i b) efekat supstitucije koji se
          sastoji u tome što ga porez podstiče da promeni modalitet ponašanja na
          tržištu, usmeravajući svoj izbor ka blaže oporezovanoj, odnosno
          neoporezivoj opciji, što radni napor koji je oporezovan čini manje
          privlačnim od dokolice koju porez ne pogađa, pa obveznik pod dejstvom
          efekta supstitucije pokazuje spremnost da manje radi. Efekat dohotka
          isti je i kod proporcionalnih i kod progresnih poreza, ali je efekat
          supstitucije izraženiji kod progresivnih poreza. Pošto efekat
          supstitucije destimuliše radni napor, u slučaju kada proporcionalni
          porez smanjuje ponudu rada, progresivni porez koji daje isti prihod
          još će destimulativnije delovati na veličinu radnog napora. Ukoliko
          proporcionalni porez uvećava ponudu rada, kod ekvivalentnog
          progresivnog poreza intenzitet tog uvećanja biće slabiji. 4. Otpor
          plaćanju proporcionalnih poreza je manji nego kod progresivnih. 5.
          Primena progresivnih poreskih stopa čini poreski sistem
          komplikovanijim a to zahteva brojniju, bolje obrazovanu i tehnički
          opremljeniju poresku administraciju. - Prednosti progresivnih, mane
          proporcionalnih stopa: 1. Progresivno oporezivanje je primerenije
          zahtevu da porez treba da se plaća srazmerno ekonomskoj snazi. 2.
          Primena progresivnih stopa omogućuje vođenje aktivne poreske politike.
          Progresivno oporezovanje posebnu ulogu igra u kontekstu anticikličke
          poreske politike, kada je u periodu prosperiteta potrebno delovati na
          smanjivanje potrošnje 8lične i investicione) a u stadijumu recesije na
          njeno povećanje. Naime, kada u periodu prosperiteta zbog povećanja
          produktivnosti rada poraste realni dohodak, sve veći broj obveznika,
          pod dejstvom realnog fiskalnog vučenja, svojim dohotkom potpada pod
          udar viših poreskih stopa, pa zbog toga poreski prihod raste brže od
          osnovice. Isti efekat nastaje i ako zbog inflacije poraste samo
          nominalni dohodak; opet će sve veći broj obveznika biti podvrgnut
          dejstvu viših poreskih stopa, pa će poreski prihod rasti brže od
          dohotka. Proporcionalni porezi u načelu obezbeđuju porast prihoda koji
          je srazmeran porastu poreske osnovice, pa su sa stanovišta vođenja
          anticikličke politike inferiorni u odnosu na progresivne. - Ako neki
          izdašniji porez učinimo progresivnim npr porez na dohodak, njegovo
          progresivno dejstvo može sasvim anulirati regresivno dejstvo poreza na
          promet, tako da ukupni poreski sistem bude proporcionalan. Drugim
          rečima, obveznici čiji je dohodak niži a koji su po osnovu poreza na
          promet snosili srazmerno veći poreski teret, sada će po osnovu poreza
          na dohodak poneti srazmerno manji teret, dok će obveznici čiji je
          dohodak veći a koji su po osnovu poreza na promet snosili srazmerno
          manji poreski teret, sada po osnovu poreza na dohodak poneti srazmerno
          veći teret. Posmatrano u celini, dva suprotna efekta: regresivan i
          progresivan će se potreti tako da će globalni učinak poreskog sistema
          biti proporcionalan. Ovakva progresija se naziva potpuna kompenzatorna
          progresija. Ako je visina progresivnih stopa poreza na dohodak
          postavljena tako da je ne samo anulirano dejstvo poreza na promet, već
          je postignut sveopšti progresivni učinak, tako da ako se u obzir uzmu
          svi porezi, lica sa višim dohotkom plaćaju srazmerno više na ime
          poreza a lica sa nižim dohotkom srazmerno manje, to je apsolutna
          progresija. <br />
          <br />
          <br />
          <br />49. Poreske olakšice Poreska olakšica predstavlja ustupak koji
          čini država u pogledu poreskog obveznika, poreske osnovice, poreskih
          stopa ili iznosa poreskog prihoda, sve to u poređenju s opštim režimom
          ova četiri elementa koji bio zakonom uređen u odsustvu olakšice. Od
          posebne važnosti su mere kojima se nastoji stimulisati ekonomski rast
          i ublažiti regionalni i sektorski dispariteti u privredi. Takva vrsta
          poreskih olakšica naziva se poreskim investicionim podsticajima.
          Poreske olakšice mogu biti i socijalnopolitičkog karaktera, kada se
          diferenciranim tretmanom poreskih obveznika favorizuju oni čija je
          ekonomska snaga manja a diskriminišu oni sa većim dohotkom ili
          imovinom. Budući da poreske olakšice u krajnjoj liniji uvek dovode do
          smanjenja poreskih prihoda, u finansijskoj literaturi se često
          upotrebljava termin „poreski rashodi“. Oni predstavljaju svaku meru
          poreske politike čija primena povlači smanjenje poreskih prihoda u
          odnosu na iznos koji bi se prikupio u „normalnim“ uslovima. Postoje
          dve vrste poreskih rashoda : jednima se poreskom obvezniku pruža
          finansijsi stimulans da se angažuje u željenom obliku ekonomske ili
          društvene aktivnosti (poreski podsticaji), a drugima se obvezniku daje
          finansijska olakšica u nepovoljnim okolnostima u kojima se nalazi (npr
          odbitak troškova za zdravstvenu zaštitu). Učinak poreskih rashoda
          sličan je kao da je obvezniku data direktna subvencija : umesto da mu
          je u obliku određenog javnog rashoda ustupila izvesnu sumu novca iz
          bdžeta, država se kod poreskog rashoda lišava dela svog potencijalnog
          poreskog prihoda. Jedan od načina klasifikovanja poreskih podsticaja
          počiva na vezivanju poreskog ustupka za određeni porez – poreske
          olakšice u okviru poreza na dobit pravnih lica, poreza na dohodak
          fizičkih lica,poreza na imovinu, PDV-a. Prema dužini trajanja poreske
          olakšice se mogu podeliti na trajne i na privremene. Prema tome da li
          se pružaju u celoj državi ili samo u pojedinim granama delatnosti ili
          regionima – specijalne ekonomske zone u kojima se investitorima
          pružaju posebni poreski podsticaji. Veoma je značajna podela prema
          uticaju koji poreske olakšice imaju na poreske prihode, neke od njih
          dovode do definitivnog neplaćanja poreza (poresko oslobođenje) ili
          delimičnog (umanjenje, poreski kredit). Neke olakšice predstavljaju
          samo odlaganje plaćanja poreza ( ubrzana amortizacija). Sa stanovišta
          načina na koji se pruža poreskkkaaa olakšica, razlikuju se : 1.
          Olakšice u pogledu poreskog obveznika- olakšice koje se daju
          obveznicima koji se nađu u situaciji predviđenoj zakonskim opisom
          činjeničnog stanja (poresko oslobođenje za novoosnovana preduzeća), 2.
          Olakšice u pogledu poreske osnovice- U slučaju izuzimanja, određeni
          objekti se isključuju iz obuhvata oporezivanja npr naknada za vreme
          nezaposlenosti, roditeljski i dečiji dodatak.. Može se postaviti
          pitanje da li se kao posledica primenjenog izuzimanja javlja
          nepostojanje poreske obaveze ili je u pitanju samo izuzetak od dejstva
          inače postojeće obaveze. Poreski organ treba prvo da konstatuje
          postojanje poreske obaveze a da zatim svojim rešenjem ustanovi da se
          određeni objekti izuzimaju od oporezivanja. Kod odbitaka je reč o
          izvesnim stavkama koje se oduzimaju u postupku određivanja poreske
          osnovice npr odbitak od dohotka na ime egzistencijalnog minimuma. 3.
          Olakšice u pogledu visine poreske stope- pružaju se u vidu posebnog
          sniženja stope obveznicima koji se nađu u situaciji predviđenoj
          zakonskim opisom činjeničnog stanja npr snižena poreska stopa za „mala
          preduzeća“. 4. Olašice u pogledu visine obračunatog poreza- nazivaju
          se poreskim kreditom. Poreski kredit predstavlja umanjenje poreskog
          duga. On se može odobriti poreskom obvezniku bilo u vidu odbijanja
          određene sume od iznosa dugovanog poreza, bilo u vidu kompenzacije
          (prebijanja) obveznikovog poreskog potraživanja prema državi sa
          njegovim poreskim dugom. Međunarodno dvostruko oporezivanje se u
          Srbiji eliminiše primenom kredita na ime poreza plaćenog u
          inostranstvu. Standardna olakšica u vidu poreskog kredita ne sme biti
          veća od poreza.
          <br />
          <br />
          <br />
          <br />50. Pojam dvostrukog oporezivanja i fenomeni slični dvostrukom
          oporezivanju Dvostruko oporezivanje postoji kada se isto lice i vezi
          sa istim objektom oporezuje istim ili sličnim porezima za isti period
          od strane više poreskih vlasti koje su istoga ranga. 1. Identičnost
          poreskog obveznika – insistiranje na identičnosti poreskog obveznika
          odnosi se na zakonskog a ne na faktičkog obveznika, lice koje snosi
          ekonomski teret poreza. Iako bi na prvi pogled izgledalo sasvim
          prihvatljivo da se dvostruko oporezovanim smatra samo onaj subjekt
          koji je stvarno pogođen porezom, a ne onaj koji je zakonom obavezan da
          porez plati, ali koji je uspeo da ga prevali na drugo lice,
          opredeljivanje za obveznika u ekonomskom smislu otvorilo bi mnoge
          teškoće i nepreciznosti. 2. Identičnost poreskog objekta – jednakost
          onih objektivnih činjenica čijim pojavljivanjem odnosno podvođenjem
          pod zakonski opis poreskog činjeničnog stanja, nastaje poreska
          obaveza. Smatraće se da je u pitanju isti objekat (dohodak) i u
          slučaju kada u jednoj zemlji obveznikovi rashodi npr na ime doprinosa
          za dobrovoljno socijalno osiguranje imaju status odbitka od osnovice a
          u drugoj ga nemaju. Nije neophodno da zakonska definicija bude ista,
          potrebno je da činjenice budu iste. 3. Identičnost poreza – kada dve
          države zaključuju ugovor o izbegavanju dvostrukog oporezivanja,
          problem identičnosti poreza se rešava na taj način što se u ugovor
          unosi lista poreza na koje će se on primenjivati. Ako ovakvog ugovora
          nema, kriterijum pomoću kog se može utvrditi identičnost je priroda
          njihovih objekata. Tako će npr postojati dvostruko oporezivanje ako
          jedna zemlja oporezuje zarade odgovarajućim cedularnim porezom
          (objektnim) a druga globalnim (subjektnim) porezom na dohodak. 4.
          Identičnost perioda – vreme u kojem je poreski objekt nastao a ne
          rokovi u kojima je porez utvrđen niti u kojima je propisano njihovo
          plaćanje, kao ni poreska godina. Preduslov oporezivanja je veza između
          objektivnog događaja i lica koje je poreski obveznik. Ako iz prirode
          te veze proizlazi da je u pitanju isti poreski obveznik postojaće
          dvostruko pravno oporezivanje. Ako je poreska činjenica ista ali su
          obveznici različiti, postojaće ekonomsko dvostruko oporezivanje. -U
          cilju definisanja pojma dvostrukog oporezivanja potrebno je povući
          jasnu liniju razgraničenja prema fenomenima koji su slični pojmu
          dvostrukog oporezivanja ali kojima nedostaju sva svojstva. U
          finansijskim odnosima svakodnevno se događa da se isti poreski
          obveznik ili isti poreski objekat višestruko oporezuju. Klasifikacija
          raznolikih situacija obuhvaćenih pojmom višestrukog oporezivanja
          počiva na kombinaciji tri kriterijuma : identičnost poreskog subjekta(
          u pravnom smislu isto lice), okolnosti da li je u pitanju sukob
          poreskih zakona unutar jedne ili dve države i međusobni odnos (rang)
          poreskih poverilaca ( dve federalne jedinice,dve opštine). 1.
          Nadoporezivanje – postoji kada se putem više poreza iste vrste, u
          istom periodu, oporezuje u pravnom smislu identični obveznik u vezi s
          istim poreskim objektom ali od strane dva različita poreska poverioca
          različitog ranga. 2. Kumuliranje poreza – postoji kada isti poreski
          obveznik u istom periodu plaća više različitih poreza na isti poreski
          objekat ali s obzirom na različite manifestacije njegove ekonomske
          snage, npr poreski obveznik može istovremeno biti oporezovan
          subjektnim porezom na celokupnu neto imovinu ali i objektnim porezom
          na nepokretnosti. Postoji identičnost poreskih obveznika ali su porezi
          različiti. 3. Ekonomsko dvostruko oporezivanje – istim porezom, u
          istom periodu, u odnosu na isti poreski objekat se oporezuju dva u
          pravnom smislu različita ali ekonomski identična ili barem povezana
          poreska obveznika. a) TIP 1 – postoji kada je za isti dohodak suprug
          oporezovan u jednoj a supruga u drugoj državi ili kod oporezivanja
          vlasnika nepokretnosti i plodouživaoca. b) TIP 2 – postoji kada se
          raspodeljeni deo dobiti korporacije oporezuje dva puta : prvo se na
          nivou korporacije plati porez na dobit korporacije a zatim se na nivou
          akcionara dividenda oporezuje porezom na dohodak fizičkih lica. v) TIP
          3 – postoji kada su istovremeno oporezovani dobit filijale iz koje se
          isplaćuju dividende matičnoj kompaniji i dobit matične kompanije u
          koju su uključene dividende od filijale. <br />
          <br />
          <br />
          <br />51. Uzroci dvostrukog oporezivanja Država može postaviti poreski
          zahtev samo prema licima koja su na neki način podvrgnuta njenom
          teritorijalnom suverenitetu odnosno da je poreski subjekat sa njom
          povezan kroz prisustvo određenih odlučujućih činjenica kao što su
          državljanstvo, rezidentstvo i izvor. Rezidentstvo kao personalna
          odlučujuća činjenica dovodi do uspostavljanja tzv neograničene pune
          poreske obaveze : lica koja su na ovaj način podvrgnuta poreskoj
          jurisdikciji određene države mogu u njoj biti oporezovana u skladu sa
          svojim svetskim dohotkom, odnosno svetskom imovinom. Država je u
          stanju da relativno efikasno sprovede postupak utvrđivanja i naplate
          poreza u odnosu na lica koja su rezidenti na njenoj teritoriji , to je
          princip univerzalnosti poreske obaveze. S druge strane, izvor kao
          odlučujuća činjenica samo ekonomskog karaktera dovodi do
          uspostavljanja ograničene poreske obaveze, oporezuje se samo imovina
          koja se nalazi na teritoriji određene države, to je teritorijalni
          princip rasprostiranja poreske obaveze. Otuda su lica koja su
          rezidenti neograničeno poreski odgovorna dok nerezidenti podležu
          teritorijalnom principu. Do sukoba poreskih jurisdikcija dolazi zbog
          toga što u međunarodnom javnom pravu nisu postavljena međunarodna
          priznata načela kojima bi se ograničavala suverenost države u poreskoj
          oblasti. Svaka država definiše svoj nacionalni interes u poreskoj
          materiji i na osnovu njega se opredeljuje za odlučujuće činjenice.
          Sukobi se pojavljuju u tri različite situacije : 1. sukob između
          neograničene i ograničene poreske obaveze – zemlja rezidentstva
          oporezuje svetski dohodak odnosno svetsku imovinu svojih rezidenata a
          zemlja izvora oporezuje nerezidente u odnosu na dohodak koji potiče iz
          izvora sa njene teritorije. 2. sukob između dve neograničene poreske
          obaveze – npr ako jedna država za odlučujuću činjenicu uzima
          državljanstvo a druga rezidentstvo ili ako obe zemlje primenjuju npr
          rezidentstvo. Mnoge države rezidentstvo korporacija određuju na osnovu
          mesta inkorporisanja a druge na osnovu mesta gde se efektivno upravlja
          korporacijom. 3. sukob između dve ograničene poreske obaveze. <br />
          <br />
          <br />
          <br />52. Odlučujuće činjenice sukoba poreskih zakona Državljanstvo
          se, kao odlučujuća činjenica sukoba zakona, postepeno povlači pred
          domicilom (prebivalištem) i rezidentstvom. Danas samo SAD i Eritreja
          imaju ovaj kriterijum na osnovu kog se rasprostire poreska obaveza.
          Ranije se navodilo da se oporezivanje državljana može pravdati
          zaštitom prava građana koju država pruža svojim građanima ali ipak
          vezu političke prirode između državljana i države potiskuje ekonomska
          povezanost. Rezidentstvo podrazumeva stalno ili privremeno fizičko
          prisustvo nekog lica na određenoj teritoriji i širi je od pojma
          prebivališta. Većina savremenih poreskih sistema pretenduje da
          najširoj poreskoj obavezi podvrgne i strane državljane koji iako
          nemaju prebivalište, faktički borave na državnoj teritoriji (
          boravište). Rezident je ono fizičko lice koje : 1. na teritoriji RS
          ima prebivalište ili centar poslovnih i životnih interesa, 2. na
          teritoriji RS neprekidno ili sa prekidima boravi 183 ili više dana u
          periodu od 12 meseci koji počinje i završava se u odnosnoj poreskoj
          godini, 3. je iz RS upućeno u drugu državu radi obavljanja poslova u
          diplomatskom ili konzularnom predstavništvu RS, u međunarodnim
          organizacijama, u periodu obavljanja poslova. Kriterijum „centra
          poslovnih i životnih interesa“ je uveden da bi se što širi krug
          obuhvatio rezidentstvom – npr neko lice koje nema prebivalište u RS
          niti u njoj uobičajeno boravi ali mu tu žive članovi porodice i ima
          nepokretnosti. Poresko rezidentstvo se obično ustanovljava za određenu
          poresku godinu. Zbog toga se dužina boravka ocenjuje na taj način što
          se utvrđuje da li je neko lice bilo rezident date države u propisanom
          periodu posmatrane poreske godine. Rezidentstvo počinje onog dana kada
          je poreski obveznik došao u Srbiju. Fizičko lice koje u momentu ulaska
          u RS zna da će tu provesti duže od 183 dana u periodu od 12 meseci,
          smatra se rezidentom od momenta kada je prvi put ušlo na teritoriju
          RS. Rezidentstvo na osnovu kriterijuma „183 dana“ se završava
          poslednjeg dana boravka na teritoriji RS. Npr ako je lice boravilo u
          RS od 1.3. do 10.9.2013. ono je rezident za tu poresku godinu jer je
          boravak trajao 194 dana. Ako je u RS došlo 1.11.2012. i boravilo do
          5.5.2013. ono je rezident za dve poreske godine jer je u periodu od 12
          meseci u RS boravilo 187 dana, pri tom je u 2012.god. rezident samo za
          period 1.11. – 31.12. a u 2013.god. 1.1. – 5.5. Kod oporezivanja
          pravnih lica postoje tri sistema određivanja rezidentstva : 1.
          kriterijum mesta inkorporisanja, 2. mesto iz kog se efektivno upravlja
          korporacijom, 3. alternativno, primenjujući oba kriterijuma. Rs
          pripada trećem sistemu – pravno lice je rezident RS ako je osnovano
          ili ima mesto stvarne uprave i kontrole na teritoriji RS. Pod stvarnim
          uticajem i kontrolom treba smatrati ostvarivanje efektivnog uticaja na
          poslovne odluke. Zbog različitih kriterijuma koji se primenjuju u
          različitim državama za određivanje rezidentstva, mogući su slučajevi
          dvojnog rezidentstva. Ono može biti simultano i sukcesivno. Simultano
          dvojno rezidentstvo postoji u situacijama kada se isto lice u istom
          periodu smatra rezidentom u dvema državama. Sukcesivno postoji kada
          dolazi do promene mesta boravka bilo u okviru jedne fiskalne godine
          bilo po njenom isteku. Izvor označava teritoriju na kojoj se nalaze
          nepokretnosti, stalna poslovna jedinica ili stalna baza u kojoj se
          obavlja profesionalna aktivnost, na kojoj se koriste sredstva iz kojih
          se isplaćuju dividende i naknade iz autorskih i srodnih prava i prava
          industrijske svojine, odnosno na kojoj je rezident dužnik koji
          isplaćuje kamatu. <br />
          <br />
          <br />
          <br />53. Kolizione norme u međunarodnom poreskom pravu Kolizione
          norme u međunarodnom poreskom pravu predstavljaju unilateralna (u vidu
          zakona) ili bilateralna (u vidu ugovora između dve države) pravila
          koja određuju koja je država ovlašćena da oporezuje određeni poreski
          objekat ili njegov deo u slučaju preklapanja poreskih sistema.
          Kolizionim normama se određuje koja od konkurentskih poreskih
          jurisdikcija ima prioritet u konkretnom slučaju. Poreski subjekat je
          sa poreskom jurisdikcijom povezam preko rezidentstva i sasvim retko
          preko državljanstva, a poreski objekat preko izvora. Razgraničavanje
          najčešće počiva na principu da država sa kojom je obveznik povezan
          odlučujućom činjenicom personalnog karaktera (rezidentstvom) treba da
          ima prioritet u oporezivanju. Princip rezidentstva ima snagu opšteg
          pravila dok je izvor izuzetak. Subjektivno poresko pravo zemlje izvora
          pojavljuje se u oporezivanju onih poreskih činjenica koje se dešavaju
          na nacionalnoj teritoriji a koje se pokazuju u ostvarivanju dohotka
          ili posedovanju imovine koji su tesno povezani sa teritorijom.
          Koliziona pravila se nikada ne primenjuju na celokupan poreski objekat
          (dohodak,imovinu), već samo na njegove određene delove. Te norme mogu
          imati različite pravne posledice : - one mogu delove poreskog objekta
          u potpunosti prepustiti oporezivanju u državi rezidentstva u kom
          slučaju zemlja izvora potpuno odustaje od svog subjektivnog prava, -
          mogu prepustiti oporezivanje delova poreskog objekta zemlji izvora, -
          one mogu raspodeliti pojedine kategorije dohotka (npr dividende i
          kamate) između države rezidentstva i države izvora na taj način da se
          zemlji izvora dopušta pravo da oporezuje samo određeni procenat
          prihoda o kojima je reč. S druge strane, zemlja rezidentstva dopušta
          da se ovi porezi po odbitku mogu istaći kao poreski kredit na račun
          poreza koji je utvrđen na svetski dohodak. Kolizione norme određuju
          kojoj će zemlji različite kategorije dohotka ili predmeti imovine biti
          prepušteni za potencijalno oporezivanje, one služe da se lokalizuje
          poreska činjenica. Poreski objekat može biti oporezovan jedino ako je
          podložan oporezivanju kako na osnovu kolizionih tako i na osnovu
          materijalnih pravila, odlučujuće činjenice u materijalnim i kolizionim
          normama moraju da se poklapaju. Odlučujuće činjenice (tačke vezivanja)
          su izraz personalne i ekonomske povezanosti obveznika s određenom
          zajednicom. One služe da se definiše poreska obaveza u materijalnom
          pravu kao i da se izvrši alokacija poreskih objekata u kolizionom
          pravu. U zavisnosti od toga da li kolizione norme delove poreskog
          objekta u potpunosti prepuštaju oporezivanju u zemlji rezidentstva ili
          potpuno prepuštaju zemlji izvora ili se pak subjektivno poresko pravo
          deli između dve države, njima se može : sprečiti dvostruko
          oporezivanje ili zemlja rezidentstva mora primeniti dodatne mere tj
          metode za eliminaciju dvostrukog oporezivanja. Ako kolizione norme
          odrede da zemlja izvora ima ekskluzivno subjektivno poresko pravo,
          onda zemlja rezidentstva mora potpuno da izuzme delove dohotka odnosno
          imovine koji su u pitanju. Ovakva koliziona pravila imaju apsolutno
          dejstvo i dovoljna su da spreče dvostruko oporezivanje, npr: Srbja ima
          pravo oporezivanja samo onih nepokretnosti koje se nalaze na njenoj
          teritoriji pa nepokretnost srpskog rezidenta u inostranstvu ne može
          biti dvostruko oporezovana. Ako,međutim, koliziona pravila nemaju
          apsolutnu važnost tj ako uz neograničeno pravo oporezivanja zemlje
          rezidentsva zemlja izvora zadržava ograničeno pravo da oporezuje
          izvesne prihode do iznosa koji je limitiran određenim procentom,
          subjektivno poresko pravo je podeljeno između zemlje rezidentstva i
          zemlje izvora. U tom slučaju postoje dve mogućnosti: da se dvostruko
          oporezivanje izbegne ugovorima između dve države ili primenom metoda
          za elminaciju dvostrukog oporezivanja. <br />
          <br />
          <br />
          <br />54. Metode za sprečavanje, odnosno za eliminaciju dvostrukog
          oporezivanja U odnosu na to da li se određena metoda primenjuje na
          poresku osnovicu ili na poreski dug, razlikuju se : 1. metoda
          izuzimanja – država ne oporezuje određeni dohodak, odnosno određene
          predmete imovine koji mogu biti oporezovani samo u drugoj državi, 2.
          metoda kredita – od poreza koji je utvrđen na svetski dohodak, odnosno
          svetsku imovinu odbija se porez koji je plaćen u zemlji izvora, 3.
          metoda odbitka – rezidentnom obvezniku se dopušta da odbije inostrani
          porez kao tekući rashod prilikom utvrđivanja poreske obaveze: npr ako
          je obveznikov svetski dohodak 1 100 000e od čega je u zemlji izvora
          ostvario 100 000e pri čemu je poreska stopa u obe države 20%, primena
          metode odbitka dovela bi do ukupne poreske obaveze od 236 000e, u
          zemlji rezidentstva 216 000e (20% x (1 100 000-20% x 100 000)) a u
          zemlji izvora 20 000e (20% x 100 000). - METODA IZUZIMANjA – ovom
          metodom se oni delovi imovine odnosno dohotka koji su putem kolizionih
          normi koje nemaju efekat isključivosti prepušteni subjektivnom
          poreskom pravu zemlje izvora, isključuju iz poreske osnovice u zemlji
          rezidentstva. Npr ako je koliziona norma s apsolutnim dejstvom
          propisala da pravo oporezivanja primanja ostvarenih po osnovu rada u
          državnoj službi zemlje izvora pripada isključivo zemlji izvora onda je
          ovakvo koliziono pravilo samo po sebi postiglo efekat. Ali ako
          koliziona norma nema apsolutnu važnost pa npr propiše da plate
          direktora mogu biti oporezovane u zemlji izvora (tj u zemlji
          rezidentstva korporacije čiji je član), dvostruko oporezivanje će biti
          eliminisano tek ako se primeni metoda izuzimanja pa zemlja
          rezidentstva ne uključi u poresku osnovicu iznos plate koju
          direktor-njen rezident ostvaruje u zemlji izvora. a) metoda punog
          izuzimanja – zemlja rezidentstva, prilikom određivanja progresivne
          poreske stope koja će se primeniti na ostatak dohotka odnosno imovine,
          uopšte ne uzima u obzir dohodak/imovinu koji su izuzeti od
          oporezivanja. Npr dohodak je 100 000e ( 80 000e u zemlji rezidentstva,
          20 000e u zemlji izvora). U zemlji rezidentstva je do 80 000 stopa 30%
          a preko 35% , što znači da će porez u zemlji rezidentstva biti 30% od
          80 000e = 24 000e. Ako je u zemlji izvora poreska stopa 20% porez je
          4000e a ako je stopa 40% porez je 8000e. To znači da je poreskom
          obvezniku u zemlji rezidentstva time data olakšica od 11 000e ( umesto
          da plati 35% od 100 000e = 35 000e on plaća 24 000e) minus 4000e/8000e
          za porez koji plaća u zemlji izvora. Olakšica u zemlji rezidentstva
          može biti veća od poreza u zemlji izvora čak i ako je poreska stopa u
          zemlji izvora viša. Do toga dolazi zbog toga što se kod primene metode
          punog izuzimanja zemlja rezidentstva odriče ne samo poreza na dohodak
          koji je ostvaren u zemlji izvora ( 35% od 20 000e = 7000e) već je i
          porez na preostali dohodak (80 000e) umanjen za sumu koja odgovara
          razlici u poreskim stopama za dva nivoa dohotka u zemlji rezidentstva
          (35%-30%=5% od 80 000e = 4000e). b) metoda izuzimanja sa progresijom –
          zemlja rezidentstva izuzima dohodak/imovinu koji su ostvareni odnosno
          koji se nalaze u zemlji izvora ali da bi se eliminisala privilegija po
          osnovu dejstva progresivnih poreskih stopa, takav dohodak se uzima u
          obzir prilikom određivanja poreske stope koja će se primeniti na
          ostatak dohotka/imovine. Npr na dohodak od 80 000e zemlja rezidentstva
          bi ipak primenila stopu od 35% i porez bi iznosio 28 000e. Kad god je
          porez u zemlji izvora manji od olakšice koju treba da pruži zemlja
          rezidentstva, poreski obveznik će proći bolje nego da je njegov ukupan
          dohodak ostvaren jedino u zemlji rezidentstva, i obrnuto. - METODA
          KREDITA – primenom ove metode, zemlja rezidentstva u prvom stadijumu
          postupa kao da ne postoje koliziona pravila, oporezujući svetski
          dohodak/imovinu svog rezidenta bez obzira na moguće postojanje
          konkurentskog subjektivnog poreskog prava zemlje izvora. U drugom
          stadijumu, zemlja rezidentstva eliminiše dvostruko oporezivanje tako
          što dopušta da se porez naplaćen u zemlji izvora istakne kao kredit na
          račun poreza utvrđenog na svetski dohodak. a) metoda punog kredita –
          porez koji je plaćen u zemlji izvora se u potpunosti odbija od poreza
          koji uvodi zemlja rezidentstva, bez obzira da li je iznos poreza
          plaćenog u inostranstvu veći od onog dela poreza koji bi u zemlji
          rezidentstva mogao biti pripisan dohotku koji je ostvaren. Npr porez
          na svetski dohodak od 100 000e u zemlji rezidentstva je 35%- 35 000e.
          Kada bi se poreska stopa od 35% primenila i na dohodak ostvaren u
          zemlji izvora to bi bilo 35% od 20 000e = 7000e. Ali i da je poreska
          stopa u zemlji izvora 40% od 20 000e=8000e, opet bi poreski obveznik
          platio 35 000e ( 27 000e u zemlji rezidentstva + 8000e u zemlji
          izvora). b) metoda običnog kredita – porez koji je plaćen u zemlji
          izvora ističe se kao kredit ali samo do iznosa koji bi u zemlji
          rezidentstva, primenom njenih poreskih propisa, mogao biti pripisan
          dohotku koji je ostvaren u inostranstvu. Od poreza koji je u zemlji
          rezidentstva utvrđen na svetski dohodak odbija se manji od sledeća dva
          iznosa : 1. iznos obračunat po stopama u zemlji rezidentstva, 2. iznos
          obračunat po stopama u zemlji izvora. Dakle, postoji limit koji je
          jednak iznosu koji bi se dobio primenom poreskih stopa zemlje
          rezidentstva na dohodak koji je ostvaren u zemlji izvora. Npr porez na
          20 000e u zemlji rezidentstva je 35%= 7000e. Ako bi porez u zemlji
          izvora bio 8000e on ipak u zemlji rezidentstva može da zahteva da mu
          se odbije samo 7000e, ukupno će platiti znači 36 000e ( 8000e u zemlji
          izvora + 28 000e u zemlji rezidentstva tj. 28 000 + (7000+1000)). A
          kada je iznos poreza u zemlji izvora manji od maksimalnog limita
          zemlje rezidentstva, poreski obveznik će uvek morati da plati isti
          iznos kao da je oporezovan samo u zemlji rezidentstva. v) ostale
          podele metode poreskog kredita : direktni i indirektni poreski kredit.
          Direktni poreski kredit je metoda kojom se eliminiše dvostruko pravno
          oporezivanje. Indirektni poreski kredit je metoda kojom se eliminiše
          dvostruko ekonomsko oporezivanje: Kod međunarodnog oporezivanja
          dividendi, rezidentni akcionar može dobiti pravo da istakne kao kredit
          samo porez koji mu je u zemlji izvora naplaćen po odbitku na isplaćene
          dividende – tada je reč o direktnom poreskom kreditu. Ali, može mu se
          dozvoliti da kao kredit istakne i deo poreza na dobit korporacije koji
          odgovara dobiti iz koje su isplaćene dividende. <br />
          <br />
          <br />
          <br />55. Unilateralne mere za sprečavanje, odnosno eliminaciju
          dvostrukog oporezivanja Unilateralne mere se donose u obliku zakona
          koji sadrži pravila za sprečavae odnosno eliminaciju dvostrukog
          oporezivanja. 1. Unilateralne mere za sprečavanje internog dvostrukog
          oporezivanja – Na svojoj teritoriji država može unapred predvideti
          politiku i tehniku oporezivanja čija primena neće dovoditi do
          dvostrukog oporezivanja. Interne kolizione norme, sadržane u
          unutrašnjem zakonodavstvu, imaju apsolutnu važnost i sprečavaju
          nastanak internog dvostrukog oporezivanja. U Srbiji, koja je unitarna
          država, interno dvostruko oporezivanje bi moglo nastati samo kroz
          pretenzije dve jedinice lokalne samouprave da u istom poreskom periodu
          oporezuju istog poreskog obveznika u odnosu na isti objekat istim
          porezom (npr da obveznikovu nepokretnost oporezuju porezom na imovinu
          i opština na čijoj se teritoriji nepokretnost nalazi i opština na
          čijoj teritoriji obveznik ima prebivalište). 2. Unilateralne mere za
          sprečavanje, odnosno eliminaciju međunarodnog dvostrukog oporezivanja
          – S jedne strane one mogu imati za cilj da razgraniče domaću poresku
          jurisdikciju prema poreskoj jurisdikciji drugih država i tada
          obuhvataju sva pravila o ograničenoj poreskoj obavezi i sva pravila o
          neograničenoj poreskoj obavezi koja se tiču oporezivanja poreskih
          objekata u inostranstvu koji pripadaju rezidentima. Jedino zemlje koje
          primenjuju teritorijalni princip mogu na ovaj način sprečiti dvostruko
          oporezivanje. To su strukturalne unilateralne mere, mere s apsolutnim
          dejstvom. S druge strane, najveći broj država nastoji da što više
          proširi opseg primene svojih poreskih zakona da bi tako uvećale svoje
          poreske prihode. U svrhu izbegavanja dvostrukog oporezivanja, služe
          unilateralna pravila koja se zasnivaju na pristupu po kojem se
          neograničena poreska obaveza sužava jednostranim odustajanjem od
          subjektivnog poreskog prava. To su institucionalne unilateralne mere.
          ZPDG i ZPDPL su kao institucionalnu unilateralnu meru propisali metodu
          običnog kredita za u inostranstvu plaćen porez na dohodak građana,
          porez na dobit pravnih lica ostvarenu poslovanjem preko stalne
          poslovne jedinice u drugoj državi i porez po odbitku na dividende iz
          direktnih investicija. Kod poreza na imovinu, poreza na nasleđe i
          poklon, ako se nasleđuje nepokretnost kao i kod poreza na prenos
          apsolutnih prava na nepokretnostima, ZPI je predvideo teritorijalni
          princip tako da se nepokretnosti koje se nalaze u inostranstvu
          izuzimaju od oporezivanja. Prednosti unilateralnih mera su te što da
          bi se donele, uopšte nije potrebna akcija druge države pa je otuda i
          postupak njihovog donošenja jednostavniji. Nedostaci su jednostranost
          odnosno nepostojanje recipročnog ustupka druge države, zatim to što
          čak da različite države prihvataju identična pravila to ne znači da će
          dvostruko oporezivanje biti eliminisano jer odlučujuće činjenice mogu
          biti definisane na različite načine, nepostojanje jedinstvene
          koncepcije što dovodi do toga da svaka zemlja ograničava svoje
          subjektivno poresko pravo prema vlastitom nahođenju, njihova
          nestabilna priroda jer mogu biti povučene u svakom trenutku... <br />
          <br />
          <br />
          <br />56. Funkcionisanje međunarodnih konvencija o izbegavanju
          dvostrukog oporezivanja i njihov odnos sa unutrašnjim materijalnim
          pravom Konvencije o izbegavanju dvostrukog oporezivanja putem sistema
          kolizionih normi rešavaju problem kojoj će državi ugovornici pripasti
          subjektivno pravo u odnosu na određeni poreski objekat. Ako koliziona
          pravila odrede da jedna zemlja ima ekskluzivno subjektivno poresko
          pravo u odnosu na dati poreski objekat, dodatni postupci su nepotrebni
          i konvencija o izbegavanju dvostrukog oporezivanja postiže svoj
          osnovni cilj već na osnovu takvih kolizionih normi. Međutim, drugačija
          situacija postoji ako koliziona pravila nemaju apsolutnu važnost (tj
          ako se pojedini poreski objekat ostavlja oporezivanju npr zemlji
          izvora ali ne na bazi isključivosti, tako da ga može oporezovati i
          zemlja rezidentstva) ili ako zemlja izvora zadržava ograničeno pravo
          da oporezuje izvesne prihode (npr dividende ili kamate) do iznosa koji
          je limitiran određenim procentom, s tim što zemlja rezidentstva
          paralelno ima pravo da ih neograničeno oporezuje. Međunarodno
          dvostruko oporezivanje biće eliminisano jedino ako se porez po odbitku
          plaćen u zemlji izvora može istaći kao kredit na račun poreza u zemlji
          rezidentstva. Model-konvencija OECD o dvostrukom oporezivanju dohotka
          i imovine dopušta tri mogućnosti: da obe zemlje ugovornice primene
          metodu izuzimanja sa progresijom, praćenu parcijalnim običnim kreditom
          za dividende i kamate, da obe zemlje ugovornice primene isključivo
          metodu običnog kredita ili da jedna zemlja ugovornica primeni metodu
          izuzimanja sa progresijom, praćenu parcijalnim običnim kreditom za
          dividende i kamate a druga zemlja ugovornica isključivo primeni metodu
          običnog kredita. Uticaj konvencije o izbegavanju dvostrukog
          oporezivanja na unutrašnje materijalno pravo uslovljen je ciljem
          konvencije. Pošto se ona zaključuje da bi se putem kolizionih normi
          razgraničile poreske jurisdikcije zemalja ugovornica tako da se ne
          preklapaju,njen efekat na unutrašnja materijalna pravna pitanja je
          negativan tj kolizione norme iz konvencije mogu samo da ostave
          subjektivno poresko pravo odgovarajuće države neizmenjenim ili ga mogu
          suziti,odnosno potisnuti ali ga ni u kom slučaju ne mogu proširiti ili
          ustanoviti. Konvencija propisuje da li i u kojoj meri zemlje
          ugovornice moraju da odustanu od svoje poreske jurisdikcije.
          Konvencija utvrđuje teoretsku mogućnost oporezivanja ali ne stvara
          materijalnopravnu osnovu za oporezivanje; nju uvek mora obrazovati
          unutrašnje (domaće) pravo. Mera za eliminaciju dvostrukog oporezivanja
          iz međunarodne konvencije potisnuće unilateralnu meru koju je uvelo
          nacionalno zakonodavstvo jedino ako unilateralna mera ne pruža barem
          istu olakšicu kao i bilateralna/multilateralna. Zadatak konvencija je
          da razgraniče poreske jurisdikcije a ne da određuju na koji će način
          pojedina država da primenjuje svoje poreze. U načelu, svaka zemlja
          zadržava svoju suverenost u pogledu načina oporezivanja i visine
          poreskog tereta. Prilikom utvrđivanja koje pravo treba primeniti u
          konkretnom slučaju, neophodno je sprovesti ispitivanje kroz tri
          stadijuma. Pre svega treba proveriti da li na osnovu konvencije
          postoje ograničenja subjektivnog poreskog prava države i koje su im
          razmere, zatim da li uopšte postoji mogućnost oporezivanja prema
          nacionalnom poreskom pravu i na koji se način oporezuju oni delovi
          dohotka,odnosno imovine koji, prema konvenciji, mogu biti oporezovani.
          <br />
          <br />
          <br />
          <br />57. Bilateralne konvencije Ugovori o izbegavanju dvostrukog
          oporezivanja između dve zemlje predstavljaju u savremenom svetu
          dominantnu formu međunarodnih mera za sprečavanje odnosno eliminaciju
          dvostrukog oporezivanja. Izradom model-konvencije o izbegavanju
          dvostrukog oporezivanja dohotka i imovine odnosno nasledstva, prvo se
          bavio Finansijski Komitet Lige naroda, da bi posle Drugog svetskog
          rata rad na usavršavanju ovakvih konvencija bio nastavljen pre svega u
          okviru OECD i UN. Najveći uticaj ima model-konvencija OECD. Posebno su
          značajni članovi u kojima se definišu pojmovi rezident i stalna
          poslovna jedinica. 1. Rezident – izraz „rezident zemlje ugovornice“ za
          potrebe Konvencije označava svako lice koje je u skladu sa zakonom te
          zemlje podložno oporezivanju na osnovu činjenice prebivališta,
          boravišta, mesta uprave i sl. Ipak, ukoliko je neko lice rezident
          države ugovornice prema njenim domaćim propisima, a takav status je
          stečen na osnovu odgovarajućeg osnova (lične veze sa tom
          državom,prebivalište), to lice se neće smatrati rezidentom te države
          za potrebe Konvencije ukoliko podleže njenom oporezivanju isključivo
          na bazi teritorijalnog principa. Koncept „rezidenta zemlje ugovornice“
          obavlja različite funkcije u tri slučaja : a) prilikom određivanja
          lica na koja se Konvencija primenjuje, b) u rešavanju slučajeva kada
          je dvostruko oporezivanje nastalo kao posledica dvojnog rezidentstva,
          v) u rešavanju slučajeva kada je dvostruko oporezivanje nastalo kao
          posledica istovremenog oporezivanja u zemlji rezidentstva i u zemlji
          izvora. Kod fizičkih lica polazni kriterijum je stalno mesto
          stanovanja. Ukoliko fizičko lice ima stalno mesto stanovanja u obe
          države ugovornice, za sekundarni kriterijum Konvencija uzima bliskost
          ličnih i privrednih veza (centar životnih interesa). U slučaju kada
          fizičko lice nema stalno mesto stanovanja, Konvencija daje prednost
          državi ugovornici u kojoj ono ima uobičajeno mesto stanovanja koje se
          ceni prema učestalosti boravka u odnosnim državama. Ako fizičko lice
          ima uobičajeno mesto stanovanja u obe države ugovornice ili ga nema ni
          u jednoj, smatraće se da je rezident one države ugovornice čiji je
          državljanin. Ako nije državljanin nijedne od njih, ovo pitanje se
          rešava sporazumno. Kod lica koja nisu fizička lica (pravna lica i
          druge organizacije) problem dvojnog rezidentstva se može pojaviti ako
          jedna zemlja ugovornica rezidentstvo određuje na osnovu mesta
          registracije a druga na osnovu mesta efektivnog upravljanja. Prednost
          se daje mestu efektivnog upravljanja. 2. Stalna poslovna jedinica –
          Koncept stalne poslovne jedinice koristi se u Konvenciji da bi se
          utvrdilo postojanje prava jedne države ugovornice da oporezuje dobit
          od poslovanja koju ostvari preduzeće druge države ugovornice. Zemlja
          izvora je zainteresovana da se koncept stalne poslovne jedinice
          postavi što šire, dok će zemlji rezidentstva biti u interesu da ovaj
          koncept bude što uži. Izrazom „stalna poslovna jedinica“ se u
          Konvenciji označavaju : a) osnovni oblik, koji podrazumeva stalno
          mesto poslovanja preko kojeg se poslovanje preduzeća obavlja potpuno
          ili delimično – definicija osnovnog oblika stalne poslovne jedinice
          sadrži tri uslova: ** postojanje mesta poslovanja tj prostorija ili
          opreme ( nije bitno da li su zgrade,prostorije itd u vlasništvu
          preduzeća, moguće je da mesto poslovanja bude i u poslovnom prostoru
          drugog preduzeća), ** mesto poslovanja mora biti stalno tj mora biti
          ustanovljeno na posebnoj lokaciji s određenim stepenom trajnosti, **
          preduzeće mora preko ovog stalnog mesta poslovanja obavljati svoje
          poslovanje u potpunosti ili delimično. b) „građevinska“ jedinica –
          gradilište, građevinski ili instalacioni projekti se smatraju stalnom
          poslovnom jedinicom ako traju duže od 12 meseci ali se ne obuhvataju
          objekti koji služe samo za skladištenje,održavanje zaliha, pripremu
          robe itd. v) „zastupnička“ jedinica – smatraće se da preduzeće jedne
          države ugovornice ima stalnu poslovnu jedinicu u drugoj državi
          ugovornici ako neko lice ima i obično koristi u toj drugoj državi
          ovlašćenje da zaključuje ugovore u ime tog preduzeća, izuzetak će
          postojati jedino ako se delatnosti tog lica ograničavaju na
          zaključivanje ugovora u vezi s aktivnostima koje se ne smatraju
          stalnom poslovnom jedinicom( kupovina robe za preduzeće npr).
          Činjenica da korporacija koja je rezident jedne države ugovornice
          kontroliše društvo kapitala koje je rezident druge države ugovornice
          ili je pod njegovom kontrolom ili koje posluje u toj drugoj državi,
          sama po sebi ne pretvara nijedno društvo u stalnu poslovnu jedinicu
          drugog društva. - Razgraničenje poreskih jurisdikcija u pogledu
          pojedinih kategorija dohotka/imovine: Prvi modalitet se sastoji u tome
          što je za neke prihode odnosno delove imovine pravo oporezivanja dato
          isključivo jednoj državi ugovornici. Takva koliziona norma, s efektom
          izuzimanja, ima apsolutno dejstvo i nikakve dodatne mere nisu potrebne
          da bi se otklonilo dvostruko oporezivanje. Obično je zemlja
          rezidentstva ta kojoj se daje isključivo pravo oporezivanja (dobit
          preduzeća,autorske naknade, dohodak fizičkog lica...) ali u slučaju
          dobiti od međunarodnog saobraćaja ili unutrašnjim vodama,dobiti od
          otuđenja pomorskih brodova i vazduhoplova, plate za usluge koje je
          lice pružilo državi ugovornici, pravo oporezivanja može biti dodeljeno
          zemlji izvora čiji rezident poreski obveznik nije. Kod drugog
          modaliteta, za pojedine kategorije imovine, pravo oporezivanja se
          dodeljuje zemlji izvora ali se limitira do određenog iznosa. 4. Metode
          za eliminaciju dvostrukog oporezivanja – Metoda izuzimanja sa
          progresijom, u situaciji kada rezident jedne zemlje ugovornice
          ostvaruje dividende i kamate a u praksi vrlo često i autorske nanade,
          koje mogu biti oporezovane u zemlji izvora do limitiranog iznosa, s
          tim što ih i zemlja rezidentstva može oporezovati ne eliminiše
          dvostruko oporezivanje. Model-konvencija OECD predviđa da zemlja
          rezidentstva primenjuje metodu običnog kredita za porez plaćen na ove
          vrste prihoda u zemlji izvora, dok u odnosu na ostale vrste prihoda
          odnosno za imovinu, važi metoda izuzimanja sa progresijom. <br />
          <br />
          <br />
          <br />58. Pojam dohotka u teoriji javnih finansija, dohodak u
          poreskopravnom smislu Koncept dohotka se na teorijskom planu može
          definisati u okviru dva različita pristupa : teorije izvora i teorije
          čistog prinosa. Teorija izvora određuje dohodak kao zbir čistih
          prihoda koji u određenim vremenskim intervalima pritiču nekom licu iz
          izvora koji garantuju njihov redovan priliv ( zarade, kapital,
          zemljište, autorska prava..). Teorija čistog prinosa definiše dohodak
          kao novčanu vrednost čistog povećanja ekonomske snage lica u datom
          periodu, dohodak predstavlja zbir potrošnje i akumulacije koji je lice
          ostvarilo u datoj poreskoj godini ( dohodak bi ovako obuhvatao i
          prihode od npr lutrije). U poreskom zakonu, dohodak se definiše kao
          zbir svih oporezivih (neto) prihoda koje je poreski obveznik ostvario
          u datoj poreskoj godini koja je jednaka kalendarskoj godini. Prihod
          predstavlja vrednost realizovanih učinaka (dobara i usluga) na
          tržištu. Ali, kako troškovi mogu biti veoma visoki čak i veći od
          prihoda, bruto prihod nije relevantan pokazatelj obveznikove ekonomske
          snage. Oporezivi (neto) prihod predstavlja razliku između bruto
          prihoda i troškova koje je obveznik imao pri ostvarivanju tog prihoda
          odnosno pri njegovom očuvanju. Da bi se neki trošak mogao priznati
          potrebno je da bude uobičajen za tu vrstu aktivnosti kojom se prihod
          ostvaruje i da je neophodan da bi se prihod realizovao. Dohodak je
          zbir svih obveznikovih oporezivih (neto) prihoda. Kada je u pitanju
          dohodak pravnog lica, on se određuje računovodstveno (u bilansu
          uspeha,bilansu stanja), dok fizičko lice svoj dohodak utvrđuje za
          potrebe oporezivanja iskazujući u poreskoj prijavi sve svoje
          oporezujuće (neto) prihode a zatim ih sabirajući. Zbirni karakter
          dohotka ukazuje na to da bi porez koji za svoj objekat ima dohodak,
          trebalo da bude sintetički porez jer porez koji za svoj objekat ima
          samo pojedinačni obveznikov prihod: čisti cedularni porez se ne bi
          mogao kvalifikovati kao pravi porez na dohodak jer ta vrsta
          predstavlja analitički porez. Retko kad porez na dohodak uključuje sve
          obveznikove neto prihode. Pojedini prihodi se izuzimaju od
          oporezivanja pri čemu su u zakonskoj sistematizaciji neka izuzimanja
          svrstana u „osnovne odredbe“ i odnose se na sve vrste prihoda, a neka
          su specifična za pojedine prihode. Opšta izuzimanja obuhvataju
          primanja ostvarena po osnovu : roditeljski i dečiji dodatak, primanja
          po osnovu ratnih invalida, naknada za vreme nezaposlenosti, penzija i
          invalidnina, stipendija učenika i studenata, obavezno socijalno
          osiguranje, otpremnine, rad članova biračkih i glasačkih odbora, PDV
          nadoknade... Izuzimanja specifična za pojedine vrste prihoda
          obuhvataju npr kapitalni dobitak ostvaren prenosom prava,udela ili HOV
          koje je obveznik pre prenosa imao u svom vlasništvu najmanje 10
          godina. Razlozi za izuzimanje su najčešće socijalnopolitički,
          administrativno-tehnički, ekonomski, strukturni.. Veličina koja se
          dobija kada se iz dohotka oduzmu izuzimanja naziva se dohotkom za
          oporezivanje. Svi prihodi se u osnovi mogu svrstati u tri kategorije:
          1.prihodi iz radnog odnosa (zarade, dodatna primanja, penzije), 2.
          prihodi od poslovanja ( dobit od samostalne delatnosti), 3. prihodi od
          investicija ( dividende, kamate, kapitalni dobici, zakupnine, autorske
          naknade), 4. ostali prihodi. Pošto je srpski sistem poreza na dohodak
          zasnovan na cedularnoj konstrukciji, u njemu se različite cedule
          podvrgavaju različitim poreskim stopama (10%, 15%, 20%) pri čemu su
          efektivne stope još izrazitije diferencirane jer su iznosi troškova
          koji se priznaju za pojedine vrste prihoda veoma različiti. Samo mali
          broj poreskih obveznika se podvrgava i komplementarnom godišnjem
          porezu na dohodak građana, čije su stope direktno progresivne, ali
          ipak ta okolnost ne može promeniti zaključak da je dominantni
          cedularni sistem oporezivanja dohotka fizičkih lica u Srbiji, zasnovan
          na ideji kvalitativne diskriminacije, suprotan zahtevima pravičnog
          oporezivanja. Periodičnost poreza na dohodak zahteva da se
          obračunavanje poreske osnovice određenog poreskog obveznika sprovodi
          za svaki poreski period. U zavisnosti od vrsta prihoda i dr, prihodi i
          troškovi se mogu predstavljati bilo na gotovinskoj, bilo na
          obračunskoj osnovi. Kod računovodstva na gotovinskoj osnovi, prihod je
          ostvaren kada je faktički primljen od strane poreskog obveznika, kada
          je učinjen dostupnim poreskom obvezniku ili kada mu je pružena korist
          ( npr kada je zaposlenom plaćena kirija za stan od strane poslodavca),
          a troškovi su ostvareni kada su zaista plaćeni. Kod računovodstva na
          obračunskoj osnovi, prihod je ostvaren kada je nastalo pravo da se
          primi a troškovi su ostvareni kada je nastala obaveza da se plate. Za
          prihode od zarada i kapitalne dobitke obično se koristi računovodstvo
          na gotovinskoj osnovi a za kamate i prihode od samostalne delatnosti
          računovodstvo na obračunskoj osnovi. <br />
          <br />
          <br />
          <br />59. Modeli oporezivanja dohotka fizičkih lica i kriterijumi za
          izbor određenog sistema poreza na dohodak Model oporezivanja dohotka
          može biti : globalni, cedularni ili mešoviti. 1. Čisti globalni model
          oporezivanja dohotka zasniva se na tome da se svi bruto prihodi
          poreskog obveznika i svi troškovi koje je imao uzimaju zajedno.
          Irelevantno je o kojoj je vrsti prihoda reč. Poreske stope su uvek
          progresivne. Globalni porez na dohodak je subjektni porez, jer se i
          pri određivanju poreske osnovice i pri primeni poreske stope iz skale
          poreske progresije, vodi računa o ukupnoj ekonomskoj snazi obveznika i
          o njegovim ličnim i porodičnim prilikama. S druge strane, ako se pođe
          od obuhvatnosti poreskih prilika, globalni porez je sintetički jer
          obuhvata celinu obveznikove poreske situacije. 2. Čisti cedularni
          model oporezivanja dohotka zasniva se na tome da se bruto prihodi i
          troškovi utvrđuju zasebno za svaku vrstu prihoda. Cedularni porezi su
          objektni jer ne vode računa o ukupnoj ekonomskoj snazi obveznika niti
          o njegovim ličnim i porodičnim prilikama, njima se oporezuje određeni
          prihod isključivo prema njegovim stvarnim svojstvima. Ako se pođe od
          kriterijuma obuhvatnosti poreskih prilika, cedularni porezi su
          analitički jer pogađaju samo jedan element poreskog događaja (samo
          pojedinačne vrste obveznikovih prihoda). 3. Između čistog globalnog i
          čistog cedularnog modela poreza postoje mnoge varijacije u praksi:
          Prvi modalitet u kom se odstupa od čistog modela oporezivanja je takav
          da je dohodak definisan po posebnim cedulama ali se sabiranjem dobija
          jedinstvena poreska osnovica (oporezivi dohodak) na koju se primenjuje
          jedinstvena poreska tarifa dok se gubici iz jedne cedule mogu
          prebijati sa gubicima u drugim cedulama. Postoji globalan porez na
          dohodak ali sa podlogom sazdanom od cedularnih elemenata. Drugi
          odstupajući modalitet predstavlja nastojanje da se u okviru globalnog
          oporezivanja dohotka pojedinim vrstama prihoda pruži poseban tretman.
          Npr dividende se ne uključuju u osnovicu globalnog poreza na dohodak
          nego se podvrgavaju konačnom porezu po odbitku ali čija je stopa niža
          od odgovarajućih stopa globalnih poreza. Opravdanje se krije u
          nastojanju da se dividendama da poreska privilegija radi stimulisanja
          ulaganja kapitala pri čemu se ublažava i ekonomsko dvostruko
          oporezivanje. Treći odstupajući modalitet načelno ne podrazumeva
          cedularizaciju poreza na dohodak fizičkih lica nego odstupanje od
          direktne progresije. U pitanju je tzv „porez sa jednom stopom“. Ali,
          on je u najvećem broju slučajeva samo po formi proporcionalni porez
          jer je u sistem ugrađen standardni odbitak koji dovodi do efekta
          indirektne progresije. Četvrti odstupajući modalitet predstavlja
          „mešoviti model“. Reč je o kombinaciji koja se zasniva na cedularnom
          oporezivanju pojedinih prihoda tokom godine, praćenom komplementarnim
          progresivnim porezom koji se po isteku godine primenjuje na ukupan
          prihod. godišnjem porezu na dohodak građana u Srbiji su podvrgnuti
          samo oni obveznici čiji godišnji dohodak prelazi propisani godišnji
          limit – trostruki iznos prosečne godišnje zarade po zaposlenom
          isplaćene u RS u godini za koju se utvrđuje porez i to samo u odnosu
          na „višak“ iznad tog limita. Pri tome su stope komplementarnog poreza
          progresivne. Imajući u vidu da su dopušteni i određeni odbici od
          osnovice, ovaj porez pogađa mali broj obveznika i ima gotovo
          beznačajne fiskalne efekte. - U okvirima OECD i mnogim državama,
          postoji tendencija napuštanja cedularnog i mešovitog modela i prelaska
          na globalno oporezivanje dohotka. Objašnjenje: ** porez koji je
          sintetičan i subjektan kakav je globalni porez, predstavlja
          najznačajniji poreski instrument kojim se postiže ravnomernost
          (vertikalna pravičnost) u oporezivanju. Po prirodi analitički i
          objektni cedularni porezi ne mogu da obezbede ostvarivanje principa
          pravičnosti. Podvrgavanje dohotka jednog fizičkog lica različitim
          poreskim režimima otežava ili onemogućuje progresivno oporezivanje i
          odobravanje ličnih odbitaka. Ukoliko bi se u okviru cedularnog modela
          primenile progresivne stope one bi pogađale samo neke kategorije
          prihoda što bi podrazumevalo diskriminaciju obveznika iste ekonomske
          snage ali sa različitim poreklom dohotka, ** razlozi ekonomske
          efikasnosti nalažu vođenje što neutralnije poreske politike, **
          cedularni model stalno otvara pitanje kako će se u spornim situacijama
          pojedini prihodi klasifikovati, ** globalni porez na dohodak je
          izdašniji od serije cedularnih poreza jer je sveobuhvatan a cedularni
          porezi pogađaju samo u zakonu nabrojane vrste prihoda. U Srbiji je u
          2016.godini još uvek mešoviti sistem jer je dat prioritet uvođenju
          PDV-a, a istovremena transformacija bi ugrozila stabilnost fiskalnog
          sistema. <br />
          <br />
          <br />
          <br />60. Obveznik poreza na dohodak građana – rezident i nerezident
          Obveznik poreza na dohodak građana je fizičko lice koje ostvaruje
          dohodak koji podleže oporezivanju u skladu s odredbama ZPDG. Ako je
          obveznik rezident, izložen je neograničenoj poreskoj obavezi kako za
          dohodak ostvaren na teritoriji Srbije tako i u inostranstvu. Ako je
          obveznik nerezident, izložen je dejstvu teritorijalnog principa,
          podložan je oporezivanju prema odredbama ZPDG samo u odnosu na dohodak
          ostvaren na teritoriji Srbije. Rezident Srbije je fizičko lice koje :
          a) na teritoriji RS ima prebivalište ili centar poslovnih i životnih
          interesa, b)na teritoriji RS neprekidno ili sa prekidima boravi 183
          ili više dana u periodu od 12 meseci koji počinje ili se završava u
          odnosnoj poreskoj godini, v) je iz RS upućeno u drugu državu radi
          obavljanja poslova u diplomatskom ili konzularnom predstavništvu
          Srbije ili u međunarodnim organizacijama.
          <br />
          <br />
          <br />
          <br />61. Porez na zarade Porez na zarade je poreski oblik koji pogađa
          prihode iz radnog odnosa. Za te prihode se u ZPDG koristi izraz
          „zarada“ ali je on širi od pojma zarada iz Zakona o radu čime se
          nastoji sprečiti zloupotreba određenih fiskalnih prednosti koje se
          pružaju nekim drugim prihodima u poređenju sa zaradama ( doprinosi za
          socijalno osiguranje čine da je ukupan fiskalni teret na zarade veći
          od ukupnog fiskalnog tereta na npr naknade po osnovu pojedinih
          ugovora), pokušaj da se izbegne porez davanjem zaposlenom kakvih
          pogodnosti u naturi. PORESKI OBJEKAT – Zaradom se u smislu ZPDG
          smatraju: a) zarada (plata) koja se ostvaruje po osnovu radnog odnosa
          i koja obuhvata : zaradu za obavljeni rad i vreme provedeno na radu,
          naknadu zarade kod sprečenosti za rad, za vreme godišnjeg odmora,
          bonuse, nagrade kao i sva druga primanja iz radnog odnosa koja imaju
          karakter zarade ( topli obrok, pokloni deci zaposlenih ili za praznike
          iznad neoporezivog iznosa...). Zaradom se ne smatraju pomoć u slučaju
          smrti zaposlenog,otpremnina, naknada štete zbog povrede na radu,
          primanja zaposlenih po osnovu učešća u dobiti koja se smatraju „drugim
          prihodom“, naknada troškova kod rada na terenu, b) dodatna primanja
          zaposlenog u novcu i naturi : naknada troškova za dolazak i odlazak sa
          rada, dnevnice za službena putovanja, primanja u obliku bonova ili
          robe, ugovorena naknada i primanja koja se ostvaruju na osnovu ugovora
          zaključenog preko omladinske ili studentske zadruge osim sa licem do
          26 godina ako se školuje, isplaćena lična zarada preduzetnika.
          Vrednovanje dodatnih primanja dužan je da sprovede isplatilac zarade u
          momentu kada se davanje vrši a nadležni poreski organ ima pravo da,
          ukoliko oceni da je utvrđena cena,odnosno naknada niža od one koja se
          može postići na tržištu, sam utvrdi tu cenu odnosno naknadu u visini
          koja bi se mogla postići na tržištu. Potrebno je imati u vidu da
          zarada u smislu ZPDG uvek predstavlja „bruto zaradu“ – poreska stopa
          se primenjuje na iznos u koji je uključen porez na zaradu a u nekim
          situacijama i doprinosi za obavezno socijalno osiguranje na teret
          zaposlenog. Zbog toga se i vrednovani iznosi dodatnih primanja u
          naturi moraju „brutirati“ tj uvećati za obaveze javnih prihoda koje iz
          zarade plaća zaposleni. PORESKI OBVEZNIK – obveznik poreza na zarade
          je fizičko lice koje ostvaruje zaradu. Platac ovog poreza je
          isplatilac prihoda (poslodavac). PORESKA OSNOVICA – Kod utvrđivanja
          osnovice, s jedne strane svakom zaposlenom se mesečno priznaje
          određeni standardni odbitak ( 11604 din ) koji se usklađuje godišnjim
          indeksom potrošačkih cena a s druge strane porez se ne plaća na neka
          primanja zaposlenog koja imaju karakter pokrića troškova u vezi sa
          radnim odnosom. - Kada je u pitanju standardni odbitak, on se ne pruža
          u svim situacijama, pa osnovicu poreza na zarade čini: ** ako je
          poreski obveznik zaposleni, odnosno preduzetnik koji sebi isplaćuje
          ličnu zaradu - isplaćena odnosno ostvarena zarada umanjena za
          neoporezivi iznos od 11 604 din mesečno, ** ako je u pitanju lice koje
          ostvaruje naknadu po osnovu ugovora o obavljanju privremenih i
          povremenih poslova za poslodavca – isplaćena, odnosno ostvarena
          zarada, ** ako je poreski obveznik fizičko lice – rezident Srbije,
          upućeno u inostranstvo radi obavljanja poslova za rezidentno pravno
          lice – iznos zarade koju bi u skladu sa zakonom i ugovorom o radu
          ostvario u Srbiji na istim ili sličnim poslovima. - Kada su u pitanju
          specifikovani troškovi, za njih su propisani odgovarajući limiti : **
          naknada troškova prevoza do 3 666 din, ** dnevnice za službeno
          putovanje u zemlji do 2 201 din, a u inostranstvu do 50e, ** smeštaj u
          inostranstvu prema priloženom računu, ** solidarna pomoć za slučaj
          bolesti, invalidnosti zaposlenog ili člana njegove porodice do 36 665
          din, ** pokloni deci zaposlenih do 9 166 din, ** jubilarne nagrade
          zaposlenima do 18 331 din godišnje. Ukoliko je poslodavac isplatio
          naknade preko propisanog limita, primanje iznad neoporezivog iznosa
          podleže porezu na zarade. NASTANAK PORESKE OBAVEZE – danom zaključenja
          ugovora. Poreski dug nastaje prilikom svake isplate zarade. PORESKA
          STOPA – 10% PORESKE OLAKŠICE – poreska oslobođenja, refakcija poreza
          poslodavcu i određene subvencije poslodavcu : a) Poreska oslobođenja –
          oslobođenja od poreza na zarade daju se za : zarade ostvarene za rad u
          stranim diplomatskim i konzularnim predstavništvima ili međunarodnim
          organizacijama, zarade lica s invaliditetom zaposlenih u preduzeću za
          radno osposobljavanje i zapošljavanje osoba s invaliditetom, premiju
          dobrovoljnog zdravstvenog osiguranja odnosno doprinos za dobrovoljni
          penzijski fond koje poslodavac obustavlja i plaća iz zarade zaposlenog
          – do ukupnog iznosa od 5 501 din mesečno. b) Refakcija dela plaćenog
          poreza na zarade – Poslodavac, kao poreski platac, ima pravo da zadrži
          iznos koji mu je vraćen u propisanom procentu od poreza na zaradu
          novozaposlenih lica, čime mu se daje subvencija zato što zapošljava
          lica koja su zaslužila posebnu pažnju (tj registrovane nezaposlene).
          Pravo na refakciju dela plaćenog poreza na zarade imaju samo
          kvalifikovani poslodavci u odnosu na zarade kvalifikovanih
          novozaposlenih lica. U opštem režimu refakcije, da bi se kvalifikovao
          za ovu olakšicu, pravno lice ili preduzetnik, mora zasnivanjem radnog
          odnosa sa novozaposlenim licem povećati broj zaposlenih kod sebe u
          odnosu na broj zaposlenih na dan 31.3.2014. god. U specijalnom režimu
          refakcije, kvalifikovani poslodavac je pravno lice razvrstano u mikro
          ili mala pravna lica, odnosno preduzetnik pod uslovom da zasnuje radni
          odnos sa najmanje dva nova lica i tako poveća broj zaposlenih najmanje
          za dva u odnosu na broj zaposlenih na dan 31.10.2015.god.
          Kvalifikovanim novozaposlenim licem, u oba režima, smatra se fizičko
          lice sa kojim je poslodavac zaključio ugovor o radu, koje je prijavio
          na obavezno socijalno osiguranje u Centralni registar obaveznog
          socijalnog osiguranja i koje je pre zasnivanja radnog odnosa kod
          Nacionalne službe za zapošljavanje bilo bez prekida prijavljeno kao
          nezaposleno najmanje 6 meseci. v) Oslobođenje od obaveze plaćanja
          obračunatog i obustavljenog poreza – da bi se stimulisalo
          zapošljavanje lica s invaliditetom, poseban podsticaj, koji se sastoji
          od oslobođenja od obaveze plaćanja obračunatog i obustavljenog poreza
          iz zarade, pruža se poslodavcu koji zaključi ugovor o radu i prijavi
          na obavezno socijalno osiguranje lice s invaliditetom za period od 3
          godine od dana zasnivanja radnog odnosa. <br />
          <br />
          <br />
          <br />62. Porez na prihode od samostalne delatnosti „Poslovanje“
          predstavlja samostalnu komercijalnu ili industrijsku delatnost u cilju
          ostvarivanja dobiti. PORESKI OBJEKAT – ZPDG definiše prihod od
          samostalne delatnosti kao prihod ostvaren od privrednih delatnosti,
          uključujući i delatnosti poljoprivrede i šumarstva, pružanjem
          profesionalnih i drugih intelektualnih usluga, kao i prihod od drugih
          delatnosti ukoliko se na taj prihod po ovom zakonu ne plaća porez po
          drugom osnovu. PORESKI OBVEZNIK – Obveznik poreza na prihode od
          samostalne delatnosti je fizičko lice koje ostvaruje prihode
          obavljanjem delatnosti navedenih u zakonu : 1. registrovani
          preduzetnik, 2. neregistrovano lice koje ostvaruje prihod trajnim ili
          sezonskim iskorišćavanjem zemljišta u nepoljoprivredne svrhe,
          inkubatorskom proizvodnjom živine i drugim sličnim delatnostima, 3.
          svako fizičko lice koje je istovremeno i obveznik PDV-a nezavisno od
          toga da li je registrovano za obavljanje delatnosti, 4. fizičko lice –
          nosilac poljoprivrednog gazdinstva upisano u registar poljoprivrednih
          gazdinstava ( za prihode od poljoprivrede i šumarstva ). PORESKA
          OSNOVICA – faktička i pretpostavljena osnovica : Faktička osnovica
          poreza na prihode od samostalne delatnosti je oporeziva dobit koja se
          utvrđuje u poreskom bilansu usklađivanjem dobiti iskazane u bilansu
          uspeha sačinjenom u skladu sa MSFI za mala i srednja pravna lica,
          Pravilnikom o načinu priznavanja, vrednovanja,prezentacije i
          obelodanjivanja pozicija u pojedinačnim finansijskim izveštajima i
          Pravilnikom o poslovnim knjigama i iskazivanju finansijskog rezultata
          po sistemu prostog knjigovodstva. U poreskom bilansu, preduzetniku se
          kao poslovni rashodi priznaju : isplaćena lična zarada preduzetnika,
          obračunati i plaćeni doprinosi za obavezno socijalno osiguranje ako se
          preduzetnik nije opredelio za isplatu lične zarade, troškovi službenog
          putovanja, ulaganje lične imovine u poslovnu imovinu. Paušalno
          utvrđena poreska osnovica – preduzetnik koji s obzirom na okolnosti
          nije u stanju da vodi poslovne knjige ili kome njihovo vođenje otežava
          obavljanje delatnosti, ima pravo da podnese zahtev da porez na prihode
          od samostalne delatnosti plaća paušalno. Tada poresku osnovicu
          predstavlja paušalno utvrđen prihod. NASTANAK PORESKE OBAVEZE – danom
          registrovanja samostalne delatnosti ili ako nije registrovana,danom
          otpočinjanja obavljanja delatnosti. PORESKA STOPA – 10% . <br />
          <br />
          <br />
          <br />63. Porez na prihode od kapitala i porez na ostale prihode
          Prihodima od kapitala se smatraju prihodi od investicija, prihodi koji
          se postižu na osnovu ulaganja kapitala u određena sredstva ili
          profitonosne poduhvate a da pri tom lice koje ih ostvaruje aktivno ne
          učestvuje u stvaranju tih prihoda niti u odvijanju poduhvata. To su
          kamata, dividenda i drugi oblici učešća u privrednim društvima i
          zakupnina. PORESKI OBJEKAT – Prihodom od kapitala se smatraju : **
          kamata po osnovu zajma, štednih i drugih depozita i po osnovu
          dužničkih i sličnih HOV, ** dividenda i učešće u dobiti društva s
          ograničenom odgovornošću i društva lica, dividendom se smatra i
          likvidacioni ostatak iznad vrednosti uloženog kapitala, ** prinos od
          investicione jedinice otvorenog investicionog fonda, ** uzimanje iz
          imovine i korišćenje usluga privrednog društva od strane vlasnika
          društva za njihove privatne potrebe. PORESKI OBVEZNIK – fizičko lice
          koje ostvaruje prihode od kapitala PORESKA OSNOVICA – oporezivi prihod
          od kapitala čini novčani ili nenovčani iznos ostvarenog prihoda pri
          čemu se vrednost nenovčanih prihoda utvrđuje prema tržišnoj vrednosti
          prava, dobara ili usluga na dan ostvarivanja prihoda. NASTANAK PORESKE
          OBAVEZE – zaključenjem ugovora o zajmu, momentom nabavke dužničke
          HOV... Poreski dug nastaje prilikom svake isplate odnosno prilikom
          godišnjeg pripisivanja (obračuna) kamate. Kod prihoda od dividende
          poreska obaveza nastaje upisom člana privrednog društva u odgovarajući
          registar akcionara odnosno članova a poreski dug (predmet obaveze)
          nastaje prilikom svake isplate dividende, odnosno učešća u dobiti.
          PORESKA STOPA – 15% PORESKE OLAKŠICE – ZPDG sadrži dva oslobođenja od
          poreza na prihode od kapitala u pogledu kamate : 1. na dinarska
          sredstva po osnovu štednih i drugih depozita, 2. po osnovu dužničkih
          hartija od vrednosti čiji je izdavalac RS, autonomna pokrajina,
          jedinica lokalne samouprave ili Narodna banka Srbije. Ostalim
          prihodima smatraju se prihodi koje poreski obveznik ostvari davanjem u
          zakup pokretnih stvari, dobici od igara na sreću, prihodi od
          osiguranja lica, prihodi sportista i sportskih stručnjaka.. Poreska
          osnovica–oporezivi prihod–dobija se odbijanjem normiranih troškova od
          bruto prihoda ( osim kod prihoda od osiguranja lica gde se priznaju
          troškovi uplaćenih premija osiguranja i dobitaka od igara na sreću gde
          postoji neoporezivi iznos od 11165din). Stopa poreza na ostale prihode
          je 20%, osim na prihode od osiguranja lica 15% . <br />
          <br />
          <br />
          <br />64. Porez na prihode od nepokretnosti Prihodima od nepokretnosti
          smatra se zakupnina ostvarena izdavanjem u zakup ili podzakup
          nepokretnosti i to: zemljišta, stambenih, poslovnih i drugih zgrada,
          delova tih zgrada, delova stanova, poslovnih prostorija, garaža i
          drugih nadzemnih i podzemnih objekata i njihovih delova. PORESKI
          OBVEZNIK – Fizičko lice koje ostvaruje prihode od nepokretnosti.
          Preduzetnik koji nepokretnosti izdaje u zakup ili podzakup u okviru
          obavljanja registrovane samostalne delatnosti nije obveznik ovog
          poreza nego poreza na prihode od samostalne delatnosti. PORESKA
          OSNOVICA – oporezivi prihod od nepokretnosti čini bruto zakupnina
          umanjena za normirane troškove u visini od 25%. Na zahtev obveznika
          koji podnese dokaze, umesto normiranih priznaće se stvarni troškovi
          koje je imao pri ostvarivanju i očuvanju prihoda. Ako je obveznik
          zakupac koji nepokretnost izdaje u podzakup, od zakupnine koju
          ostvaruje odbija se zakupnina koju plaća zakupodavcu. NASTANAK PORESKE
          OBAVEZE – danom predaje stvari zakupcu na korišćenje po osnovu ugovora
          o zakupu nepokretnosti. Poreski dug nastaje prilikom svake isplate
          prihoda. PORESKA STOPA – 20% . <br />
          <br />
          <br />
          <br />65. Porez na prihode od autorskih prava, prava srodnih autorskom
          pravu i prava industrijske svojine PORESKI OBJEKAT – Autorska naknada,
          u smislu ZPDG, predstavlja prihod ostvaren od strane fizičkog lica: **
          za korišćenje ili za pravo da se koristi njegova intelektualna
          svojina, ** od prodaje intelektualne svojine. ZPDG primenjuje metodu
          enumeracije pa prihodom od autorskih prava smatra naknadu koju
          obveznik ostvari po osnovu pisanih dela, govornih, muzičkih dela, dela
          likovne umetnosti... od prava srodnih autorskom pravu smatra naknadu
          po osnovu prava interpretatora, proizvođača fonograma,emisije,baze
          podataka... a od prava industrijske svojine smatra naknadu koju
          obveznik ostvari po osnovu patenata, žigova, modela i uzoraka,
          tehničkih unapređenja. PORESKI OBVEZNIK – fizičko lice koje kao autor,
          nosilac srodnih prava odnosno vlasnik prava industrijske svojine
          ostvaruje autorsku naknadu, koje je naslednik imovinskog autorskog i
          srodnog prava i prava industrijske svojine, koje ostvaruje naknadu po
          tim osnovima. PORESKA OSNOVICA – oporezivi prihod od autorskih prava,
          prava srodnih autorskom pravu i prava industrijske svojine čini bruto
          autorska naknada umanjena za troškove koje je poreski obveznik imao
          pri ostvarivanju tih prihoda. Troškovi mogu biti: a) normirani : 50%
          (za vajarska dela,kostimografiju..), 43% (za slikarska, naučna,
          stručna, književna, umetnička dela), 34% ( za interpretaciju,izvođenje
          estradnih programa zabavne i narodne muzike, za proizvodnju
          emisije..), b) stvarni, koji se priznaju poreskom obvezniku ako za to
          podnese dokaze. Ako PU utvrdi da je interpretator, menadžer ili drugo
          angažovano lice po osnovu estradnog programa zabavne i narodne muzike
          ili drugog zabavnog programa ostvarilo prihod a nije zaključilo ugovor
          s organizatorom takvog programa, oporezuje se bez priznavanja
          normiranih odnosno stvarnih troškova. NASTANAK PORESKE OBAVEZE – danom
          ostvarivanja prihoda PORESKA STOPA – 20%
          <br />
          <br />
          <br />
          <br />66. Porez na kapitalne dobitke fizičkih lica Kapitalni dobitak
          je vrsta dohotka ostvarena putem uvećanja vrednosti pojedinih prava iz
          sastava obveznikove imovine. Kapitalni dobitak može nastati samo ako
          je reč o prenosu uz naknadu imovine: npr fizičko lice proda stan, a
          ako se radi o prodaji koja je redovna poslovna delatnost poreskog
          obveznika: npr preduzetnik koji se bavi prodajom stanova za tržište,
          onda je u pitanju prihod od samostalne delatnosti. PORESKI OBJEKAT –
          Kapitalni dobitak je prihod koji obveznik ostvari prodajom odnosno
          drugim prenosom uz novčanu ili nenovčanu naknadu(npr razmenom) :
          stvarnih prava na nepokretnostima, autorskih prava, prava srodnih
          autorskom pravu i prava industrijske svojine, udela u kapitalu pravnih
          lica, akcija i ostalih HOV, investicione jedinice. PORESKI OBVEZNIK –
          fizičko lice koje ostvari prihod po osnovu prenosa uz naknadu
          navedenih telesnih/bestelesnih stvari. PORESKA OSNOVICA – Osnovicu
          poreza na kapitalni dobitak predstavlja razlika između prodajne cene
          imovine i njene nabavne cene, usklađene prema odredbama ZPDG. Kada je
          razlika negativna u pitanju je kapitalni gubitak. Prodajnom cenom
          smatra se ugovorena cena odnosno tržišna cena koju utvrđuje PU ako
          oceni da je ugovorena cena niža od tržišne. Nabavnom cenom smatra se
          cena po kojoj je obveznik stekao pravo, udeo ili HOV. Kod prodaje
          nepokretnosti koju je obveznik sam izgradio nabavnu cenu čini iznos
          troškova izgradnje, ako je objekat u izgradnji onda troškovi do tog
          momenta. Ako je stvar dobio, nabavnom cenom smatra se cena po kojoj ju
          je poklonodavac stekao. Kapitalni gubitak ostvaren pri prodaji jednog
          prava iz imovine poreskog obveznika može se prebiti sa kapitalnim
          dobitkom ostvarenim pri prodaji drugog prava iz imovine a ako se i
          posle prebijanja iskaže kapitalni gubitak, dopušteno je njegovo
          prebijanje na račun budućih dobitaka narednih 5 godina počev od godine
          kada je ostvaren prvobitni kapitalni gubitak. NASTANAK PORESKE OBAVEZE
          – danom prodaje/prenosa PORESKA STOPA – 15% PORESKE OLAKŠICE : 1.
          Izuzimanja – Kapitalni dobitak se ne utvrđuje i ne oporezuje ako je
          poreski obveznik to pravo, udeo ili HOV pre prodaje imao u svom
          vlasništvu neprekidno najmanje 10 godina, ako su stečeni nasleđem u
          prvom naslednom redu, ako se prenos vrši između bračnih drugova i
          krvnih srodnika u prvoj liniji, ako se prenos vrši između razvedenih
          bračnih drugova, ako se vrši prenos dužničkih HOV čiji je izdavalac
          RS, autonomna pokrajina, jed.lok.sam. ili Narodna banka Srbije. 2.
          Poreska oslobođenja – Poreski obveznik koji sredstva ostvarena
          prodajom nepokretnosti u roku od 90 dana od prodaje, uloži u rešavanje
          svog stambenog pitanja, oslobađa se poreza na ostvareni kapitalni
          dobitak. Obvezniku koji u roku od 12 meseci od dana prodaje
          nepokretnosti, sredstva ostvarena prodajom uloži u ove namene izvršiće
          se refakcija plaćenog poreza na kapitalni dobitak. 3. Poreski kredit –
          Ako poreski obveznik u rešavanje stambenog pitanja uloži samo deo
          sredstava ostvarenih prodajom nepokretnosti, poreska obaveza mu se
          srazmerno smanjuje. <br />
          <br />
          <br />
          <br />67. Godišnji porez na dohodak građana Pored cedularnih poreza,
          određeni broj građana u RS podvrgnut je i komplementarnom godišnjem
          porezu na dohodak građana, koji je po svojoj prirodi globalni porez. U
          pitanju su fizička lica koja su u poreskoj (kalendarskoj) godini
          ostvarila dohodak (u koji ne ulaze dividende, kamate, prinos od
          investicione jedinice otvorenog investicionog fonda, kapitalni dobici,
          prihodi od osiguranja lica i dobici od igara na sreću) veći od
          trostrukog iznosa prosečne godišnje zarade po zaposlenom, isplaćene u
          RS u godini za koju se utvrđuje porez. Ovaj porez se naziva
          komplementarni jer se plaća pored cedularnih poreza i to po isteku
          godine, za poresku godinu u kojoj je dohodak ostvaren. Poreski
          obveznik ne može od godišnjeg poreza na dohodak da odbije cedularne
          poreze koje je tokom godine platio. PORESKI OBJEKAT – Godišnjim
          dohotkom se smatra zbir: zarada, oporezivog prihoda od samostalne
          delatnosti, oporezive autorske naknade, oporezivog prihoda od
          nepokretnosti, prihoda od davanja u zakup pokretnih stvari, prihodi
          sportista i sportskih stručnjaka, drugih prihoda po osnovu npr ugovora
          o delu, prihoda po prethodnim osnovima ostvarenih i oporezovanih u
          drugoj državi (samo za rezidentne obveznike). Zarade i prihodi od
          samostalne delatnosti umanjuju se za porez i doprinose za obavezno
          socijalno osiguranje plaćene u RS na teret lica koje je ostvarilo te
          prihode. PORESKI OBVEZNIK – fizičko lice koje je u poreskoj
          (kalendarskoj) godini ostvarilo dohodak veći od trostrukog iznosa
          prosečne godišnje zarade po zaposlenom, isplaćene u RS u godini za
          koju se utvrđuje porez. PORESKA OSNOVICA – Osnovicu godišnjeg poreza
          na dohodak građana predstavlja oporezivi dohodak koji čini razlika
          između dohotka za oporezivanje i ličnih odbitaka koji iznose: ** za
          poreskog obveznika 40% od prosečne godišnje zarade po zaposlenom
          isplaćene u RS u godini za koju se utvrđuje porez, ** za izdržavanog
          člana porodice 15% od prosečne zarade ... Ukupan iznos ličnih odbitaka
          ne može biti veći od 50% dohotka za oporezivanje. NASTANAK PORESKE
          OBAVEZE – istekom kalendarske godine u kojoj je ostvaren dohodak iznad
          predviđenog neoporezivog iznosa. PORESKE STOPE – stope godišnjeg
          poreza na dohodak su progresivne. Poreska osnovica je podeljena na dve
          poreske jedinice : do šestostruke prosečne godišnje zarade po
          zaposlenom isplaćene u RS u godini u kojoj se utvrđuje porez 10% i
          preko tog iznosa 60% prosečne godišnje zarade + 15% na iznos preko
          šestostruke prosečne godišnje zarade. <br />
          <br />
          <br />
          <br />68. Utvrđivanje i naplata poreza na dohodak građana Postoje 2
          modaliteta utvrđivanja poreza: samooporezivanjem i donošenjem poreskog
          rešenja od strane Poreske uprave. U okviru samooporezivanja u širem
          smislu razlikuju se oporezivanje po odbitku i samooporezivanje u užem
          smislu. U oba slučaja poresku obavezu utvrđuje poreski dužnik a ne PU,
          ali kod poreza po odbitku to čini poreski platac u ime i za račun
          poreskog obveznika. Porez na dohodak građana utvrđuje se, dakle, u
          zavisnosti od vrste prihoda: ** po odbitku: - uvek: porez na zarade,
          porez na dividende i prinos od investicione jedinice, - ako je
          isplatilac prihoda pravno lice ili preduzetnik, ** samooporezivanjem u
          užem smislu: - uvek: porez na prihode od samostalne delatnosti
          preduzetnika koji vodi poslovne knjige, - ako isplatilac prihoda nije
          pravno lice ili preduzetnik: porez na autorske naknade, kamate,
          prihode od nepokretnosti, prihode od davanja pokretnih stvari u zakup,
          - ako isplatilac prihoda nema obavezu da obračuna porez po odbitku:
          porez na zarade i sve druge prihode ako su oni ostvareni u drugoj
          državi, kod diplomatskog ili konzularnog predstavništva strane države,
          odnosno međunarodne organizacije, ** po rešenju Poreske uprave: -
          uvek: godišnji porez na dohodak građana, porez na kapitalni dobitak i
          porez na paušalno utvrđen prihod od samostalne delatnosti. 1.
          Utvrđivanje i naplata poreza po odbitku: Kada su u pitanju porezi na
          dohodak građana koji se utvrđuju po odbitku, njih isplatilac prihoda,
          za svakog obveznika i za svaki pojedinačno isplaćeni prihodm
          obračunava, obustavlja i uplaćuje na propisani jedinstveni uplatni
          račun u momentu isplate prihoda. Poreska prijava za porez po odbitku
          se podnosi u elektronskom obliku pre svake isplate prihoda na koji se
          obračunava i plaća porez po odbitku. Poreski platac je dužan da do
          31.01. godine koja sledi godini u kojoj je plaćen porez po odbitku
          izda primaocu prihoda potvrdu o plaćenom porezu po odbitku. Takvu
          potvrdu isplatilac je dužan da dostavi obvezniku i prilikom svake
          isplate. S obzirom na okolnost da porez na zarade predstavlja daleko
          najizdašniji cedularni oblik u sistemu poreza na dohodak građana,
          ustanovljen je Registar poslodavaca koji vodi PU. Prilikom utvrđivanja
          osnovice poreza na zarade, zarada se umanjuje za neoporezivi iznos od
          11 604din. Kada zaposleni radi sa nepunim radnim vremenom, neoporezivi
          iznos se srazmerno umanjuje. PU vodi i Registar isplatilaca prihoda po
          osnovu estradnih programa zabavne i narodne muzike i drugih zabavnih
          programa, na koje se plaća porez po odbitku, interpretatorima kao
          autorima ili nosiocima srodnih prava, ansamblima i orkestrima i drugim
          izvođačima, menadžerima i drugim angažovanim licima. Isplatiocima se
          smatraju pravna i fizička lica koja obavljaju registrovanu delatnost
          iz oblasti ugostiteljstva, turizma, posredovanja i sl a u svojim ili
          zakupljenim objektima organizuju izvođenje estradnih ili drugih
          zabavnih programa. PU će izreći meru privremene zabrane obavljanja
          delatnosti u trajanju od 30 dana ako joj isplatilac prihoda u roku od
          15 dana od dana upisa u odgovarajući registar privrednih subjekata ne
          podnese prijavu za upis u Registar isplatilaca prihoda interpretatora,
          isplatilac je dužan i da Poreskoj upravi do petog u mesecu dostavlja
          pismeno obaveštenje o zaključenim ugovorima u prethodnom mesecu. Za
          prihode od kapitala po osnovu kamate, banka je dužna da obračuna i
          plati porez po odbitku u momentu isplate, uključujući i pripisivanje
          kamate, odnosno da plati obračunati porez najkasnije prvog narednog
          dana kada radi platni promet. 2. Utvrđivanje i naplata poreza kod
          samooporezivanja: Kada su u pitanju porezi na dohodak građana koji se
          utvrđuju samooporezivanjem, najrasprostranjeniji je porez na prihode
          od samostalne delatnosti. Preduzetnik koji vodi poslovne knjige, bilo
          po sistemu prostog bilo po sistemu dvojnog knjigovodstva, dužan je da
          poresku prijavu i poreski bilans podnese poreskom organu na čijoj
          teritoriji ima registrovano sedište najkasnije do 15.03. godine koja
          sledi godinu za koju se utvrđuje porez. Preduzetnik koji u toku godine
          započne obavljanje samostalne delatnosti, podnosi poresku prijavu u
          kojoj daje procenu prihoda i rashoda, odnosno procenu prometa do kraja
          prve poslovne godine najkasnije 15 dana od dana upisa u registar
          nadležnog organa, odnosno od dana početka obavljanja delatnosti.
          Preduzetnik koji u toku godine prekine obavljanje delatnosti, dužan je
          da podnese poresku prijavu za utvrđivanje poreza u roku od 30 dana od
          dana prestanka odnosno prekida obavljanja delatnosti pri čemu je dužan
          da u poreskoj prijavi iskaže i iznos obračunatog i plaćenog poreza u
          poreskom periodu pre prekida. Preduzetnik koji vodi poslovne knjige
          dužan je da u poreskoj prijavi obračuna: 1) porez za poreski period za
          koji se prijava podnosi i 2) mesečnu akontaciju poreza za tekući
          poreski period. Ako je visina mesečne akontacije veća, odnosno manja
          od mesečne akontacije koju je platio u iznosu iz prethodnog perioda,
          obveznik je dužan da mesečnu akontaciju za tekući poreski period
          uveća, odnosno umanji tako da zbir plaćenih akontacija od početka do
          kraja tekućeg poreskog perioda bude jednak kao da je od početka plaćao
          akontacije u visini od 1/12 konačno obračunatog poreza. Ukoliko u
          tekućem periodu dođe do značajnih promena u poslovanju, poreska
          prijava s obračunatom izmenjenom akontacijom podnosi se u roku od 30
          dana po isteku perioda za koji se sastavlja poreski bilans. Obveznik
          koji ostvaruje zarade i druge prihode u inostranstvu, pošto tada
          isplatilac nema obavezu da obračuna i plati porez po odbitku jer ne
          potpada pod poreski suverenitet RS, dužan je da utvrdi i plati porez
          samooporezivanjem. Svi porezi koji se utvrđuju samooporezivanjem
          plaćaju se najkasnije prilikom podnošenja poreske prijave, osim što
          preduzetnik koji vodi poslovne knjige mesečnu akontaciju poreza plaća
          u roku od 15 dana po isteku svakog meseca. 3. Utvrđivanje i naplata
          poreza koji se utvrđuju rešenjem PU: Kada su u pitanju porezi na
          dohodak građana koji se utvrđuju rešenjem, ZPDG propisuje obavezu
          podnošenja poreske prijave za godišnji porez na dohodak građana,
          najkasnije do 15.05. naredne godine. Kada je u pitanju paušalno
          oporezivanje prihoda od samostalne delatnosti, obveznik može podneti
          zahtev za paušalno oporezivanje poreskom organu na čijoj teritoriji
          ima registrovano sedište u roku od 15 dana od upisa u registar
          nadležnog organa. Nadležni poreski organ je dužan da donese rešenje u
          roku od 30 dana. U situaciji kada je pravo na paušalno oporezivanje
          izgubljeno zbog sticanja statusa obveznika PDV-a, preduzetnik će biti
          dužan da vodi poslovne knjige od dana kada postane obveznik PDV-a bez
          utvrđivanja obaveze vođenja poslovnih knjiga za potrebe poreza na
          prihode od samostalne delatnosti rešenjem nadležnog poreskog organa.
          Do donošenja rešenja o utvrđivanju poreza za tekuću godinu, obveznik
          je dužan da plaća porez u visini obaveze koja odgovara mesečnom iznosu
          poreza utvrđenog u rešenju za prethodnu godinu. U slučaju poreza na
          kapitalni dobitak, obveznik koji u toku godine izvrši prenos prava po
          osnovu kojeg može nastati kapitalni dobitak dužan je da podnese
          poreskom organu na čijoj teritoriji ima prebivalište poresku prijavu u
          roku od 30 dana od: ** dana kada je ostvario ili započeo ostvarivanje
          prihoda po osnovu prenosa stvarnih prava na nepokretnostima, autorskih
          i srodnih prava i prava industrijske svojine, kao i udela u kapitalu
          pravnih lica, ** isteka svakog kalendarskog polugodišta u kojem je
          izvršen prenos hartija od vrednosti. Preduzetnik koji porez plaća na
          paušalno utvrđen prihod dužan je da posebno podnese poresku prijavu za
          prihode od kapitalnih dobitaka. Godišnji porez na dohodak građana i
          porez na kapitalne dobitke plaćaju se u roku od 15 dana od dana
          dostavljanja rešenja o utvrđivanju poreza a porez na paušalno utvrđen
          prihod od samostalne delatnosti u roku od 15 dana po isteku svakog
          meseca. <br />
          <br />
          <br />
          <br />69. Klasični sistem poreza na dobit korporacija i sistemi
          poreske integracije Ekonomsko dvostruko oporezivanje postoji kada se
          istim porezom u odnosu na isti poreski objekat oporezuju dva u pravnom
          smislu različita ali ekonomski identična ili blisko povezana poreska
          obveznika. Ekonomsko dvostruko oporezivanje favorizuje finansiranje
          korporacije putem zaduživanja, umesto ulaganjem sopstvenog kapitala
          (jer se kamate priznaju kao trošak kod određivanja osnovice poreza na
          dobit, dok se dividende dvaput oporezuju), podstiče korporacije da
          dobit zadržavaju u svojim fondovima umesto da je raspodeljuju
          akcionarima jer je zbirni teret poreza na dohodak fizičkih lica na
          raspodeljenu dobit veći od poreskog tereta na akumulisane profite.
          Povodom dileme da li ovim nepovoljnim efektima ekonomskog dvostrukog
          oporezivanja treba dati značaj i preduzeti mere da se ono eliminiše
          ili ublaži, u teoriji javnih finansija razvila su se dva pristupa: 1.
          Klasični pristup koji polazi od ideje da je korporacija entitet sasvim
          odvojen od akcionara, u kome se krije zaseban poreski kapacitet, koji
          treba oporezovati posebnim porezom, uopšte ne vodeći računa o
          postojanju poreza na dohodak fizičkih lica koji će pogoditi prihode od
          dividendi u rukama akcionara. Dve važne prednosti klasičnog sistema
          su: izdašnost i jednostavnost. 2. Integracionistički pristup insistira
          na činjenici da porez na dobit korporacija konačno plaćaju fizička
          lica-akcionari tako da bi celokupna dobit trebalo da bude pripisana
          akcionarima i oporezovana na isti način kao njihovi ostali prihodi.
          Poreska integracija predstavlja postupak kojim se pruža olakšica za
          raspodeljenu dobit kako bi se eliminisalo ili smanjilo ekonomsko
          dvostruko oporezivanje. U državama koje su se opredelile za
          eliminaciju ekonomskog dvostrukog oporezivanja žrtvuje se veći iznos
          poreskih prihoda nego u državama koje su se opredelile samo za
          umanjivanje ekonomskog dvostrukog oporezivanja jer na akcionarima ipak
          ostaje deo diplog poreskog tereta. Eliminacija ek.dvostrukog
          oporezivanja postiže se ili punom imputacijom ili izuzimanjem
          dividendi od poreza na dohodak fizičkih lica. Ublažavanje se sprovodi
          delimičnom imputacijom ili delimičnom olakšicom za akcionare koja se
          pruža putem konačnog poreza po odbitku na dividende ili odbitka dela
          dividendi od osnovice poreza na dohodak. a) Imputacija – metod
          imputacije se sprovodi u tri stadijuma. U prvom se na nivou
          korporacije porez naplaćuje na celokupnu dobit korporacije. U drugom
          stadijumu, na nivou akcionara-fizičkog lica, primljene dividende se
          uključuju u oporezivi dohodak akcionara s tim što je on dužan da ih u
          poreskoj prijavi prethodno „uveća“ za određeni zakonom propisani deo
          poreza na dobit koji je platila korporacija. Posle toga, akcionaru se
          utvrđuje porez na dohodak koji treba da plati. U trećem stadijumu
          akcionar ima pravo na poreski kredit po osnovu onog dela poreza na
          dobit korporacije koji je prethodno „imputirao“ na svoje dividende.
          Kroz punu imputaciju ekonomsko dvostruko oporezivanje se potpuno
          eliminiše. b) Izuzimanje dividendi iz osnovice poreza na dohodak
          fizičkih lica – kod ove metode akcionari-fizička lica prosto nemaju
          obavezu da uključe primljene dividende u osnovicu poreza na dohodak
          niti je društvo-isplatilac dužno da obračunava porez po odbitku na
          isplaćene dividende. Sav poreski teret na dividende svodi se na porez
          na dobit koji je korporacija platila pre nego što je izvršena
          raspodela. I ovim metodom se ek.dvostruko oporezivanje eliminiše. v)
          Delimična olakšica za akcionare – Prva metoda se sastoji u tome što se
          u osnovicu poreza na dohodak ne uključuje određeni procenat dividende.
          Druga metoda se sreće u srpskom pravu i sastoji se u tome što se,
          pošto je plaćen porez na dobit od strane korporacije, dividende
          podvrgavaju samo porezu po odbitku i to po stopi koja je niža od
          odgovarajuće stope globalnog poreza na dohodak fizičkih lica.
          Dividende se, pri tome, ne uključuju u osnovicu globalnog poreza na
          dohodak. g) Delimično favorizovanje akumulisane dobiti – Porez na
          dobit korporacija plaća se samo na raspodeljeni deo dobiti a ne i na
          akumulirani, dok su dividende izuzete od poreza na dohodak fizičkih
          lica. Takvim rešenjem se favorizuje akumulisana dobit na račun
          raspodeljene. <br />
          <br />
          <br />
          <br />70. Poreski tretman društava lica Poslovni rezultat onih pravnih
          lica koja su organizovana kao društva kapitala podleže posebnom porezu
          – porezu na dobit korporacija, dok se poslovni rezultat društava lica
          pripisuje njihovim članovima: ako su članovi fizička lica oporezuje se
          porezom na dohodak fizičkih lica a ako su članovi društva kapitala
          porezom na dobit korporacija. S jedne strane, društvo lica funkcioniše
          kao zaseban entitet u privrednom životu, koji obavlja delatnost u
          svoje ime, vodi poslovne knjige, predstavlja profitni centar i može
          ulaziti u transakcije sa svojim članovima kao da su u pitanju treća
          lica. Poverioci društva lica imaju prioritet nad poveriocima članova u
          naplati iz imovine društva. S druge strane, personalna veza između
          društva lica i njegovih članova veoma je izražena: član društva je
          neograničeno solidarno odgovoran za obaveze društva a društvo, u
          načelu, prestaje da postoji kada jedan od članova umre ili bankrotira.
          U savremenim sistemima kompanijskog prava sreću se dve različite
          tendencije kada je u pitanju priznavanje svojstva pravnog lica
          društvima lica. S jedne strane, ni ortačko ni komanditno društvo ne
          predstavljaju pravno lice. Imovina koju poseduje društvo lica smatra
          se zajedničkom imovinom suvlasnika (članova društva). S druge strane,
          smatra se da društva lica imaju status pravnog lica. Dvojna priroda
          društva lica, koja se pokazuje u njegovom funkcionisanju kao zasebne
          jedinice u privrednom životu ali i postojanje jake personalne veze
          između članova i društva, stavlja zakonodavca pred dičemu da li da
          poslovni rezultat društva lica sa poreskog stanovišta tretira kao i
          poslovni rezultat korporacije ili da ih smatra kao „fiskalno
          transparentne“ entitete. Odnos između kompanijskopravnog i
          poreskopravnog tretmana društava lica može se uređivati na jedan od
          sledeća dva načina: - preuzimanjem kriterijuma kompanijskog prava od
          strane poreskog prava ( nesamostalni pristup), - primenom posebnih
          kriterijuma poreskog prava ( samostalni pristup). 1. Nesamostalni
          pristup – Opredeljenje poreskog prava da li će dobit društva lica
          podvrći zasebnom porezu na dobit korporacija ili primeniti princip
          fiskalne transparentnosti zavisi od okolnosti da li kompanijsko pravo
          priznaje ortačkom ili komanditnom društvu svojstvo pravnog lica ili
          ne. Prva varijanta se javlja u sistemima u kojima kompanijski zakon
          društvima lica ne daje status pravnog lica pa poresko pravo takva
          društva u načelu definiše kao fiskalno transparentne entitete. U
          primeni principa fiskalne transparentnosti najčešće se polazi od
          činjenice da društvo lica predstavlja jedinicu koja vodi poslovne
          knjige te se otuda transakcije između člana društva i samog društva
          oporezuju kao da je reč o transakcijama između društva i trećeg lica.
          Druga varijanta se javlja u sistemima u kojima kompanijski zakon daje
          društvima lica svojstvo pravnog lica a poreski zakon ih automatski
          proglašava obveznicima poreza na dobit korporacija. neposredna
          posledica ovakvog pristupa je da se ugovori zaključeni između društva
          lica i njegovog člana i sa poreskopravnog stanovišta upodobljuju
          ugovorima između društva i bilo kog trećeg lica. 2. Samostalni pristup
          – počiva na opredeljenju zakonodavca da realistički, sledeći
          prioritete poreskog prava, odredi da li će poslovni rezultat društva
          lica biti oporezovan na nivou članova primenom principa fiskalne
          transparentnosti ili će na nivou društva biti podvrgnut porezu na
          dobit korporacija. Prva varijanta se javlja u sistemima gde
          kompanijsko pravo društvima lica priznaje svojstvo pravnog lica ali ih
          poreski zakoni tretiraju kao fiskalno transparentne entitete. Poresko
          pravo je realistično. Poreski zakon je zakon čiji je cilj da pogodi
          oporezivi objekat onako kako se zaista pojavljuje a ne da se bavi
          saznavanjem kako se on oblikuje u pravu. Poreski zakon pogađa
          činjenično stanje a ne pravne situacije. Iz činjeničnog stanja da
          članovi društva lica odgovaraju neograničeno solidarno za obaveze
          društva proizlazi da, uprkos principu odvojenosti imovine pravnog lica
          od imovne njegovih vlasnika, postoji mešanje ovih imovina koje ukazuje
          da porez koji pogađa poslovni rezultat treba da bude usmeren ka
          faktičkom nosiocu ekonomske snage-članu društva lica. Druga varijanta
          se sreće u američkom pravu i odnosi se na one poslovne entitete koji
          nisu izričito svrstani među korporacije, kojima Pravila Ministarstva
          finansija dopuštaju da mogu optirati, da za potrebe saveznog poreza,
          budu tretirani kao korporacija (check-the-box procedura). Ako ortačko
          društvo ne iskoristi pravo opcije, po automatizmu će biti
          klasifikovano kao korporacija. U italijanskom pravu su npr rezidentna
          društva lica fiskalno transparentna a nerezidentna društva lica za
          dohodak ostvaren na teritoriji Italije podležu porezu na dobit
          korporacija. U većini poreskih sistema savremenih tržišnih ekonomija
          poslovni rezultat društava lica je oporezovan u skladu sa principom
          fiskalne transparentnosti. Srpsko pravo u ovom pogledu spada u
          malobrojne izuzetke.
          <br />
          <br />
          <br />
          <br />71. Obveznik poreza na dobit pravnih lica, stalna poslovna
          jedinica Obveznik poreza na dobit pravnih lica je privredno društvo,
          odnosno preduzeće organizovano u jednom od sledećih oblika:
          akcionarsko društvo, društvo s ograničenom odgovornošću, ortačko
          društvo, komanditno društvo, javno preduzeće i društveno preduzeće.
          Poreski obveznik je i drugo pravno lice koje je osnovano radi
          obavljanja delatnosti u cilju sticanja dobiti, zadruga koja ostvaruje
          prihode prodajom proizvoda na tržištu ili vršenjem usluga uz naknadu,
          drugo pravno lice koje nije osnovano radi ostvarivanja dobiti npr
          ustanova čiji je osnivač država (Pravni fakultet) ili udruženje pod
          uslovom da ostvaruje prihode prodajom proizvoda na tržištu ili
          vršenjem usluga uz naknadu. Ako je poreski obveznik rezident izložen
          je neograničenoj poreskoj obavezi kako za dobit ostvarenu na
          teritoriji Srbije tako i u inostranstvu. Ako je obveznik nerezident,
          podložan je oporezivanju prema odredbama ZPDPL samo u odnosu na dobit
          koju ostvari poslovanjem preko stalne poslovne jedinice koja se nalazi
          na teritoriji Srbije. Okolnost da se neko lice smatra nerezidentom
          jedne države za potrebe ugovora o izbegavanju dvostrukog oporezivanja,
          a rezidentom za potrebe njenih nacionalnih poreskih zakona, otvara
          prostor za zloupotrebe jer to lice može kombinovati određene
          pogodnosti koje nacionalno pravo pruža rezidentima sa pogodnostima
          koje nerezidentu pruža ugovor. Nerezident podleže oporezivanju srpskim
          porezom na dobit pravnih lica samo dobiti koju ostvari poslovanjem
          preko stalne poslovne jedinice koja se nalazi na teritoriji Srbije.
          Definicija stalne poslovne jedinice iz ZPDPL se primenjuje kada je
          poreski obveznik rezident države sa kojom Srbija nema ugovor o
          izbegavanju dvostrukog oporezivanja. Stalna poslovna jedinica nije
          pravno lice zavisno od nerezidentnog obveznika. Stalna poslovna
          jedinica je svako stalno mesto poslovanja preko kojeg nerezidentni
          obveznik obavlja delatnost a naročito: ogranak, pogon, predstavništvo,
          mesto proizvodnje, fabrika ili radionica, rudnik, kamenolom...kao i
          gradilište, građevinski ili montažni radovi ako traju duže od 6
          meseci. Ako lice, zastupajući nerezidentnog obveznika, ima i vrši
          ovlašćenje da zaključuje ugovore u ime tog obveznika, smatra se da
          nerezidentni obveznik ima stalnu poslovnu jedinicu u pogledu poslova
          koje zastupnik vrši u ime obveznika. Nerezidentni obveznik koji
          obavlja delatnost na teritoriji Srbije poslovanjem preko stalne
          poslovne jedinice vodi poslovne knjige, odnosno evidencije i dužan je
          da podnosi poreski bilans i poresku prijavu. Ne postoji stalna
          poslovna jedinica ako nerezidentni obveznik obavlja delatnost preko
          komisionara, brokera ili bilo kog drugog lica koje u okviru vlastite
          delatnosti posluje u svoje ime, a za račun obveznika. Stalnu poslovnu
          jedincu ne čini ni: držanje zaliha robe ili materijala koji pripadaju
          nerezidentnom obvezniku isključivo u svrhu skladištenja, prikazivanja
          ili isporuke, držanje zaliha robe i materijala isključivo u svrhu
          prerade u drugom preduzeću, držanje stalnog mesta poslovanja
          isključivo u svrhu nabavljanja robe ili prikupljanja informacija za
          potrebe nerezidentnog obveznika, kao ni u svrhu obavljanja bilo koje
          druge aktivnosti pripremnog ili pomoćnog karaktera za potrebe
          nerezidentnog obveznika. Poseban poreski režim uveden je za zemlje
          poreskog raja u koje se na različite načine transferiše dobit
          ostvarena poslovanjem u Srbiji tj za jurisdikcije sa preferencijalnim
          poreskim sistemom (JPPS). Takvom jurisdikcijom se smatra teritorija sa
          poreskim suverenitetom na kojoj se primenjuje zakonodavstvo koje pruža
          mogućnosti za: značajno manje poresko opterećenje dobiti pravnih lica,
          onemogućavanje ili otežavanje utvrđivanja onih poreskih činjenica koje
          bi bile od značaja za utvrđivanje poreskih obaveza prema propisima
          Srbije. nerezidentnim pravnim licem iz JPPS se smatra nerezidentno
          pravno lice koje je osnovano na teritoriji JPPS ili ima registrovano
          sedište na teritoriji JPPS ili ima sedište uprave na teritoriji JPPS
          ili ima mesto stvarne uprave na teritoriji JPPS. <br />
          <br />
          <br />
          <br />72. Osnovica poreza na dobit pravnih lica: pojam, rashodi koji
          se ne priznaju, vrednovanje zaliha Osnovica poreza na dobit pravnih
          lica je oporeziva dobit. Poreska osnovica se dobija usklađivanjem
          dobiti, iskazane u bilansu uspeha tako što se: -ako poreski obveznik
          primenjuje MSFI za mala i srednja pravna lica prihodi i rashodi
          priznaju u iznosima utvrđenim bilansom uspeha u skladu sa MSFI osim
          prihoda/rashoda za koje je u ZPDPL propisan drugi način utvrđivanja,
          -ako poreski obveznik ne primenjuje MSFI, prihodi/rashodi se priznaju
          u iznosima utvrđenim bilansom uspeha u skladu sa Pravilnikom o načinu
          priznavanja, vrednovanja, prezentacije i obelodanjivanja pozicija u
          pojedinačnim finansijskim izveštajima mikro i drugih pravnih lica. Za
          potrebe utvrđivanja poslovnog rezultata i oporezive dobiti, u načelu
          se primenjuje računovodstvo na obračunskoj osnovi. Poreski period za
          koji se obračunava porez na dobit pravnih lica je poslovna godina. To
          je, po pravilu, kalendarska godina, osim u slučajevima: - kada je
          poreski obveznik dobio saglasnost ministra finansija, odnosno
          guvernera Narodne banke da sastavlja i prikazuje finansijske izveštaje
          sa stanjem na poslednji dan poslovne godine koja je različita od
          kalendarske, pa podnese zahtev nadležnom poreskom organu da mu odobri
          poreski period koji će biti jednak poslovnoj godini, - otpočinjanja
          obavljanja delatnosti u toku godine, kada poreski period traje od dana
          upisa u registar do kraja poslovne godine, - statusne promene koja za
          posledicu ima prestanak obavljanja delatnosti, kada poreski period
          počinje od dana početka poslovne godine i traje do dana statusne
          promene, - kod postupka stečaja i likvidacije, od dana početka
          poslovne godine do dana kada se pokreće postupak stečaja/likvidacije,
          -poreskih obveznika kod kojih je proglašen postupak bankrotstva ili
          reorganizacije, kada poreski period počinje od dana pokretanja
          postupka stečaja i traje do dana proglašenja postupka bankrotstva ili
          reorganizacije, - poreskih obveznika kojima je usvojen plan
          reorganizacije, kada poreski period počinje od dana usvajanja plana
          reorganizacije i traje do kraja poslovne godine. Propisani elementi
          bilansa uspeha su prihodi i rashodi: poslovni (prodaja dobara i
          usluga/nabavna vrednost prodate robe), finansijski (od
          kamata,dividendi) i ostali. S obzirom na to da poreski bilans ima za
          cilj da spreči eroziju poreske osnovice, neke od stavki prihoda i
          rashoda iz bilansa uspeha su podvrgnute strožim zahtevima u poreskim
          propisima. Najveći broj korekcija se javlja na strani rashoda.
          Izuzimanja – Da bi se izbeglo ekonomsko dvostruko oporezivanje,
          predviđeno je izuzimanje od oporezivanja za međukompanijske dividende
          ukoliko je isplatilac dividendi rezidentno pravno lice. Ova korekcija
          sprovodi se na strani prihoda u poreskom bilansu. Ukoliko je
          isplatilac dividendi nerezident, takve dividende ostaju u osnovici
          poreza na dobit matičnog pravnog lica ali im se pod određenim uslovima
          pruža olakšica u vidu tzv. indirektnog poreskog kredita. Izuzimanje je
          predviđeno i za prihode koje rezidentni obveznik ostvari od kamata po
          osnovu dužničkih HOV čiji je izdavalac RS, autonomna pokrajina,
          jedinica lok.samouprave ili Narodna banka Srbije. Prihodi nastali po
          osnovu neiskorišćenih dugoročnih rezervisanja koja nisu bila priznata
          kao rashod u poreskom periou u kojem su izvršena, ne ulaze u poresku
          osnovicu u poreskom periodu u kojem su iskazani. U poresku osnovicu u
          poreskom periodu u kojem su iskazani ne ulaze ni prihodi nastali u
          vezi sa rashodima koji u ranijem poreskom periodu nisu bili priznati
          (npr prihod po osnovu preinačenja odluke nadležnog organa o novčanoj
          kazni, po osnovu koje je u prethodnom poreskom periodu iskazan rashod
          koji nije priznat u poreskom bilansu, tako iskazani prihod ne ulazi u
          poresku osnovicu jer bi u suprotnom bio dva puta oporezovan). Odbici –
          ZPDPL postavlja opšte pravilo da se rashodi nastali pri ostvarivanju i
          očuvanju prihoda mogu odbiti u iznosu utvrđenom u bilansu uspeha, osim
          ukoliko se ne radi o: rashodima čiji je način utvrđivanja drugačije
          utvrđen u ZPDPL ili rashodima koji se ne priznaju u poreskom bilansu.
          ZPDPL posebno navodi nekoliko odbitaka koji se priznaju onako kako su
          iskazani u bilansu uspeha: troškovi zarada/plata, izvršena dugoročna
          rezervisanja za obnavljanje prirodnih bogatstava, obračunate kamate...
          Međutim, pojedine stavke priznaju se tek u poreskom periodu u kojem su
          realizovane a ne u poreskom periodu u kojem je obaveza nastala. Na
          njih se primenjuje računovodstvo na gotovinskoj osnovi umesto
          računovodstva na obračunskoj osnovi koje inače važi kao pravilo. Tako
          se primanja zaposlenog priznaju kao rashod u poreskom bilansu u
          poreskom periodu u kom su isplaćena/realizovana. ** Odbici čiji je
          iznos limitiran: izdaci za zdravstvene, obrazovne, naučne namene i
          zaštitu životne sredine, izdaci za humanitarnu pomoć (najviše u
          zbirnom iznosu do 5% od ukupnog prihoda), izdaci za ulaganja u oblasti
          kulture (5%), članarine komorama, savezia i udruženjima (do 0,1%),
          izdaci za reklamu i propagandu (do 10%), izdaci za reprezentaciju (do
          0,5%). ** Amortizacija predstavlja rashod koji se pripisuje jednom
          obračunskom periodu po osnovu smanjenja vrednosti (trošenja ekonomskih
          koristi) stalnih sredstava; sistematsko otpisivanje osnovice za
          amortizaciju nekog sredstva tokom njegovog korisnog veka trajanja.
          Osnovica za amortizaciju je nabavna vrednost ili cena koštanja
          sredstva. Stalno sredstvo je neophodno zameniti po isteku određenog
          vremena pa je pravno lice dužno da utvrdi korisni vek trajanja
          sredstva, otuda pravno lice treba da izabere metodu obračuna
          amortizacije koja će što vernije odraziti način na koji ono troši
          ekonomske koristi sadržane u stalnom sredstvu: a) Proporcionalna
          metoda – u toku svake godine propisanog veka trajanja stalnog sredstva
          otpisuje se isti iznos na ime amortizacije, b) Degresivna metoda –
          vrednost se u prvim godinama veka trajanja stalnog sredstva
          intenzivnije amortizuje a godišnja amortizacija se vremenom postepeno
          smanjuje. Brža amortizacija u ranim godinama veka trajanja pogoduje
          pravnom licu jer mu ušteđeni novac po osnovu manjeg poreza ostaje na
          raspolaganju, u kasnijim godinama otpis će biti manji a porez veći,
          ali je u međuvremenu ušteđeni iznos, ako je investiran, mogao da
          donese prinos. Stopa amortizacije kod degresivne metode biće veća, a
          za osnovicu za amortizaciju se samo u prvoj godini uzima nabavna
          vrednost a za svaku sledeću godinu sadašnja vrednost po isteku
          prethodne godine (tj preostala neotpisana vrednost), v) Funkcionalna
          metoda – podesna je za ona stalna sredstva čije je trajanje u srazmeri
          s obimom korišćenja, odnosno s ostavrenim učincima. Dok je poreski
          obveznik zainteresovan da iskaže što veću amortizaciju kako bi mu
          rashodi bili veći a dobit za oporezivanje manja, interes fiskusa
          nalaže da poreska osnovica bude što šire postavljena tj da trošak
          amortizacije bude „realan“. Da bi se zaštitio fiskalni interes, ZPDPL
          predviđa poseban režim amortizacije za potrebe oporezivanja: *
          funkcionalna amortizacija nije dozvoljena, * sva stalna sredstva
          svrstana su u 5 grupa, * za 1.grupu (nepokretnosti) propisana je
          obavezna primena proporcionalne metode, * za grupe 2.-5. (avioni,
          automobili, brodovi, alat i inventar, oprema, oprema za emitovanje TV
          i radio signala, automobili za iznajmljivanje, kompjuteri, građevinska
          oprema..) propisana je obavezna primena degresivne metode, * stope
          amortizacije su propisane za svaku grupu (1: 2,5%, 2: 10%, 3: 15%, 4:
          20%, 5: 30%). U slučaju da je stalno sredstvo nabavljeno iz
          transakcije sa povezanim licem, osnovicu za njegovu amortizaciju čini
          manji od sledeća dva iznosa: transferna cena ili nabavna cena utvrđena
          primenom principa „van dohvata ruke“. ** Dubiozna potraživanja –
          Računovodstveni propisi nalažu da se sva potraživanja svode na realnu
          vrednost uvećanjem rashoda za sumnjivi deo potraživanja (npr ako je
          potraživanje milion dinara a pravno lice procenjuje da je izvesnost
          naplate 70%, preostalih 30% će otpisati i za toliko uvećati rashode a
          umanjiti dobit). Za razliku od otpisivanja dubioznih potraživanja koja
          su za potrebe bilansa uspeha dozvoljena u zavisnosti od verovatnoće
          naplate, u poreskom bilansu može se koristiti samo onakav otpis
          zatečenih potraživanja kakav je propisan u ZPDPL. U poreskopravnom
          tretmanu otpisa vrednosti pojedinačnih potraživanja razlikuju se opšti
          režim i posebni režim za banke. U opštem režimu otpis se priznaje ako
          su kumulativno ispunjeni sledeći uslovi: * da su potraživanja u
          knjigama poreskog obveznika otpisana kao nenaplativa, * da poreski
          obveznik pruži dokaze da su potraživanja utužena, odnosno da je
          pokrenut izvršni postupak radi naplate potraživanja ili da su
          potraživanja prijavljena u likvidacionom ili stečajnom postupku nad
          dužnikom, * da nesumnjivo dokaže da su ta potraživanja prethodno bila
          uključena u njegove prihode. Sva otpisana, ispravljena i druga
          potraživanja koja su priznata kao rashod a koja se kasnije naplate,
          ulaze u prihode poreskog obveznika. Sva potraživanja koja nisu
          priznata kao rashod ga koja se kasnije naplate, u momentu naplate ne
          ulaze u prihode poreskog obveznika. Na teret rashoda banke priznaje se
          otpis vrednosti pojedinačnih potraživanja po osnovu kredita odobrenog
          nepovezanom licu pod uslovom da je od momenta dospelosti potraživanja
          prošlo najmanje 2 godine uz pružanje dokumentacije koja predstavlja
          osnov za dokazivanje nesposobnosti dužnika da izvršava svoje novčane
          obaveze. Rashodi koji se ne priznaju u poreskom bilansu , inače
          dopušteni za potrebe bilansa uspeha: * troškovi koji se ne mogu
          dokumentovati, * ispravke vrednosti pojedinačnih potraživanja od lica
          kojima se istovremeno duguje, * pokloni dati političkim
          organizacijama, * pokloni čiji je primalac povezano lice, * kamate
          zbog neblagovremeno plaćenih poreza, * troškovi prinudne naplate
          poreza, troškovi poreskog prekršajnog postupka, * novčane kazne,
          ugovorne kazne i penali, * zatezne kamate između povezanih lica, *
          troškovi koji nisu nastali u svrhu obavljanja poslovne delatnosti, *
          kamata po osnovu zajma odobrenog stalnoj posl. jedinici od njene
          nerezidentne centrale, * autorska naknada koju stalna posl. jedinica
          isplaćuje nerezidentnoj centrali, * rashodi nastali po osnovu
          obezvređenja imovine, koje se utvrđuje kao razlika neto sadašnje
          vrednosti imovine i njene procenjene nadoknadive vrednosti (ali se
          priznaju u poreskom periodu u kojem je ta imovina
          otuđena/upotrebljena, odnosno u kojem je nastalo njeno oštećenje usled
          više sile). Vrednovanje zaliha: 1. Vrednovanje zaliha nedovršene
          proizvodnje i gotovih proizvoda – Poslovni rezultat zavisi i od
          povećanja ili smanjenja vrednosti zaliha nedovršene proizvodnje i
          gotovih proizvoda tokom obračunskog perioda. Ako proizvodnju ne prate
          veća prodaja i prihodi, nego povećanje zaliha, to daje za pravo
          pravnom licu da umanji rashode tekućeg perioda i ostavi ih za sledeći
          period. U bilansu uspeha se isti efekat postiže uvećanjem prihoda. Ali
          i obrnuto, prodaja se može povećati smanjivanjem zaliha, u kom slučaju
          postoje prihodi bez tekućih rashoda. Tada se rashodima tekućeg perioda
          mora dodati to smanjenje zaliha, čime se uzimaju rashodi iz perioda
          stvaranja zaliha. Cenu zaliha čine troškovi stvarno utrošenog
          materijala, energije i rada, kao i svi drugi stvarni direktni troškovi
          (transport, osiguranje). Tako evidentirane zalihe po ceni koštanja
          treba upoređivati sa neto prodajnim cenama. Kad god se dogodi da je
          cena po kojoj se evidentiraju zalihe nedovršene proizvodnje i gotovih
          proizvoda veća od neto prodajne cene, neophodno je otpisati na teret
          tekućih rashoda takav višak. Kada je u pitanju poreski bilans,
          dopušteno je da se za obračun oporezive dobiti u vrednosti zaliha
          nedovršene proizvodnje, poluproizvoda i gotovih proizvoda uključe
          troškovi proizvidnje, u skladu sa računovodstvenim propisima (dakle,
          najviše do prodajne cene). 2. Vrednovanje utrošenog materijala i
          prodate robe – Normalno poslovanje podrazumeva da se materijal i
          trgovačka roba nabavljaju, drže jedno vreme na zalihama a zatim
          troše/prodaju. Na ulaznoj strani, vrednost zaliha čini koštanje svih
          nabavki koje čine te zalihe. Na izlaznoj strani, pošto se ugradnja
          materijala u proizvode i prodaja trgovačke robe vrši u određenim
          različitim momentima, što se odražava na razlike između nabavnih cena
          i cena koje se ostvaruju pri izlazu, od upotrebljene metode
          evidentiranja izlaza zavise ukupna vrednost preostalih zaliha ali i
          rashodi tekućeg perioda po osnovu cena utroška materijala, odnosno
          koštanja prodate robe. MRS2 dopušta da se za potrebe finansijskog
          izveštavanja koriste 3 metode procenjivanja izlaza sa zaliha: a) FIFO
          metoda (first in first out method) – obračunava izlaz sa zaliha po
          cenama najranije nabavljene zalihe „prva ulazna-prva izlazna cena“,
          npr: prvo je nabavljeno 20 komada po ceni od 1000din, azatim još 15 po
          ceni od 1200din. Sa zaliha je izašlo 19 komada a ostalo 16, što znači
          da je sa zaliha izašlo 19000din jer su prvih 19 komada nabavljeni po
          1000din. Primenu ove metode dozvoljava i ZPDPL. b) LIFO metoda (last
          in first out method) – obračunava izlaz zaliha po cenama najkasnije
          nabavljene zalihe „ poslednja ulazna-prva izlazna cena“. v) Metoda
          ponderisane prosečne cene obračunava izlaz zaliha tako što uzima
          prosečnu cenu, izračunatu u skladu sa relativnim značajem svakog
          sabirka, čiji zbir predstavlja deljenik koji, da bi se dobio
          ponderisani prosek, dalje deli sa zbirom pondera. <br />
          <br />
          <br />
          <br />73. Transferne cene Transferna cena je cena nastala u vezi sa
          transakcijama sredstvima ili stvaranjem obaveza među povezanim licima.
          Licem povezanim sa poreskim obveznikom smatra se ono fizičko ili
          pravno lice u čijim se odnosima s obveznikom javlja mogućnost kontrole
          ili značajnog uticaja na poslovne odluke. Mogućnost kontrole nad
          poreskim obveznikom postoji u slučaju neposrednog ili posrednog
          posedovanja najmanje 25% akcija ili udela ili kada neko lice
          neposredno ili posredno poseduje najmanje 25% glasova u obveznikovim
          organima upravljanja. Licima povezanim sa poreskim obveznikom smatraju
          se i bračni ili vanbračni drug, potomci, usvojenici i potomci
          usvojenika, roditelji, usvojioci, braća i sestre i roditelji
          bračnog/vanbračnog druga lica koje je s obveznikom povezano preko
          posedovanja najmanje 25% akcija, udela ili glasova u njegovim organima
          upravljanja. U okviru posebnog poreskog režima za nerezidentna pravna
          lica iz JPPS, ZPDPL predviđa da se licem povezanim sa poreskim
          obveznikom uvek smatra takvo nerezidentno pravno lice. Transferne cene
          mogu značajno odstupati od cena koje se obrazuju za iste ili slične
          transakcije između nepovezanih lica na slobodnom tržištu. Najčešći
          motiv zbog kojeg povezana lica ugovaraju cene koje su različite od
          onih koje bi se postigle između nezavisnih partnera je evazioni. Npr:
          transfernim cenama poslužiće se privredno društvo A rezident Srbije (u
          kojoj je poreska stopa 15% na dobit pravnih lica), da prebaci dobit u
          BIH,Republiku Srpsku (gde je poreska stopa 10%), tako što će povezanom
          privrednom društvu B rezidentu republike Srpske, za pružene usluge
          platiti naknadu koja je veća od tržišne: u privrednom društvu A će
          ostati gubici a privredno društvo B će ostvariti dobit, podvrgnutu
          nižem porezu. Poreske vlasti se zloupotrebi transfernih cena
          suprotstavljaju nalažući primenu koncepta cene „van dohvata ruke“ u
          poreskom bilansu. U poreskim zakonodavstvima, uključujući i srpsko,
          poreski obveznici imaju obavezu da transakcije po transfernim cenama
          (kontrolisane transakcije) posebno iskažu u svom poreskom bilansu.
          Poreski obveznik je dužan da uz poreski bilans priloži dokumentaciju u
          formi izveštaja u okviru kojeg prikazuje način na koji je utvrdio
          vrednost transakcija sa povezanim licima po cenama koje bi se
          ostvarile na tržištu takvih ili sličnih transakcija da se nije radilo
          o povezanim licima. Ovakve cene se nazivaju cenama „van dohvata ruke“.
          Republika, autonomna pokrajina, jedinice lok.samouprave se ne smatraju
          pravnim licima za svrhu primene pravila o transfernim cenama.
          Transakcije koje se obavljaju među povezanim licima mogu biti sasvim
          specifične tako da je često veoma teško pronaći „cenu koja bi se
          ostvarila na tržištu takcih ili sličnih transakcija da se nije radilo
          o povezanim licima“. U srpskom poreskom pravu se s osloncem na
          Smernice OECD za primenu pravila o transfernim cenama za
          multinacionalna preduzeća i poreske uprave primenjuju sledeće metode
          za određivanje cene „van dohvata ruke“: 1. Metoda uporedive cene na
          tržištu poredi cenu proizvoda ili usluge u transakcijama između
          povezanih lica sa cenom proizvoda ili usluge u transakcijama između
          nepovezanih lica, pri čemu se transakcije koje se porede obavljaju pod
          uporedivim okolnostima (sličnost predmeta transakcije, uporedivost
          tržišnih uslova...). Smernice OECD predviđaju da je nekontrolisana
          transakcija uporedivasa kontrolisanom ako je ispunjen jedan od sledeća
          dva uslova: a) nijedna razlika između transakcija koje se porede ne
          može značajno uticati na cenu koja se postiže na otvorenom tržištu ili
          b) moguće je napraviti prihvatljive korekcije kako bi se eliminisali
          značajni efekti takvih razlika. 2. Metoda cene koštanja uvećane za
          uobičajenu bruto maržu sastoji se u tome što se cena „van dohvata
          ruke“ određuje na osnovu troškova proizvodnje ili pružanja usluga na
          koje se dodaje „uobičajena zarada“ (bruto marža). Za uporedivu bruto
          maržu moguće je koristiti bruto maržu ostvarenu od strane obveznika u
          uporedivoj transakciji sa nepovezanim licima (interna uporediva marža)
          ili bruto maržu ostvarenu od strane nepovezanih lica u uporedivoj
          transakciji (eksterna uporediva marža). Interne bruto marže imaju
          prednost u odnosu na eksterne. 3. Metoda preprodajne cene zasniva se
          na pristupu po kojem obveznik, koji je robu kupio od povezanog lica, a
          zatim je prodao nepovezanom kupcu, nabavnu cenu može uskladiti prema
          preprodajnoj ceni, umanjujući preprodajnu cenu za bruto maržu
          („razuman profit“) koja odražava funkcije i udeo u riziku obveznika
          kao preprodavca. 4. Metoda transakcione neto marže ispituje neto dobit
          (tj iznos koji se dobije pošto se od bruto dobiti odbije porez na
          dobit) koju je poreski obveznik ostvario iz kontrolisane transakcije u
          odnosu na odgovarajuću osnovu: troškove, promet ili imovinu. Kod ove
          metode se upoređuju neto profitne marže koje obveznik ostvaruje u
          transakcijama sa povezanim licima sa neto profitnim maržama koje su
          ostvarene u sličnim transakcijama sa nepovezanim licima, odnosno
          između nepovezanih lica. 5. Metoda podele (transakcione) dobiti
          primenjuje se u situacijama kada obe povezane strane daju jedinstven i
          vredan doprinos u pogledu kontrolisane transakcije ili su uključene u
          veoma integrisane aktivnosti, te se nije moguće osloniti na prethodne
          metode, koje imaju jednostranu prirodu. Ova metoda se bazira na
          približnoj podeli dobiti koju bi nepovezano lice očekivalo da ostvari
          od angažovanja u transakciji. Kod ove metode prvo se identifikuje
          dobit iz kontrolisane transakcije u koju su se povezana lica upustila,
          koju bi trebalo podeliti između njih, a zatim se kombinovana dobit
          raspodeljuje između povezanih lica na ekonomski utemeljenoj osnovi,
          koja je približna raspodeli dobiti koja bi bila očekivana i dogovorena
          u aranžmanu koji se odvija „van dohvata ruke“. 6. Ukoliko primena
          metoda 1-5 nije moguća, dopuštena je i bilo koja druga metoda kojom je
          moguće utvrditi cenu transakcije po principu „van dohvata ruke“. Za
          potrebe utvrđivanja iznosa kamate koja bi se po principu „van dohvata
          ruke“ obračunavala na zajmove, odnosno kredite između povezanih lica,
          ministar finansija može propisati iznos kamatnih stopa za koje će se
          smatrati da su u skladu sa principom „van dohvata ruke“. U zaključku
          dokumentacije o transfernim cenama obveznik prvo utvrđuje iznos
          korekcije transfernih cena za svaku pojedinačnu transakciju sa
          pojedinačnim povezanim licem, odnosno za svaku vrstu transakcije sa
          pojedinačnim povezanim licem a zatim je dužan da u poreskom bilansu
          dobit iz bilansa uspeha: - uveća za (pozitivnu) razliku između
          obračunatih rashoda po osnovu transferne cene i obračunatih rashoda po
          ceni „van dohvata ruke“ i - umanji za (negativnu) razliku između
          obračunatih prihoda po osnovu transferne cene i obračunatih prihoda po
          ceni „van dohvata ruke“. U slučaju kada je kod određivanja cene
          transakcije po principu „van dohvata ruke“ utvrđen njen raspon,
          smatraće se da se transferna cena te transakcije ne razlikuje od njene
          cene po principu „van dohvata ruke“ ukoliko se vrednost transferne
          cene nalazi u okviru tog raspona. Ukoliko je transferna cena izvan
          ovog raspona, za cenu „van dohvata ruke“ uzeće se cena jednaka
          središnjoj vrednosti ovog raspona. Obaveze u pogledu transfernih cena
          se odnose i na transakcije između stalne poslovne jedinice i njene
          nerezidentne centrale. <br />
          <br />
          <br />
          <br />74. Utanjena kapitalizacija Društvo kapitala (korporacija) se
          može finansirati na dva načina: izdavanjem akcija i zaduživanjem.
          Utanjena kapitalizacija predstavlja situaciju u kojoj je sopstveni
          (akcijski) kapital korporacije premali u poređenju sa pozajmljenim
          kapitalom. Kakav će biti odnos između pozajmljenog i sopstvenog
          kapitala zavisi od ekonomskih razloga koji su posledica razlika u
          pravnom tretmanu sopstvenog kapitala i pozajmica. Fiskalni tretman
          dividendi (koje korporacija isplaćuje vlasnicima akcija) nepovoljniji
          je od fiskalnog tretmana kamata (koje korporacija isplaćuje
          zajmodavcima). Otuda je česta pojava da se, u cilju izbegavanja
          plaćanja poreza, uspostavlja struktura kapitala, koju inače normalni
          ekonomski razlozi ne bi zahtevali, struktura u kojoj bi udeo
          sopstvenog kapitala bio minimalan u poređenju s udelom kapitala koji
          je dobijen u obliku kredita ili zajma od strane povezanog lica.
          Isplaćene kamate imaju status troška poslovanja i odbijaju se od
          osnovice poreza na dobit pravnog lica, dok dividende takav status
          nemaju, pa je otuda korporacija koja u strukturi kapitala ima visoko
          učešće pozajmljenih sredstava izložena bitno nižem poreskom
          opterećenju. U slučaju utanjene kapitalizacije nije sporna visina
          kamatne stope, ona saglasno odredbama o transfernim cenama odgovara
          nivou „van dohvata ruke“. Sporan je odnos između pozajmljenih i
          sopstvenih sredstava, pa se kod dužnika javljaju artificijelno visoki
          iznosi troškova kamate. Nelegitimnoj zakonitoj poreskoj evaziji putem
          utanjene kapitalizacije može se suprotstavljati: a) propisivanjem
          fiksnog odnosa „pozajmljeni kapital-sopstveni kapital“; ZPDPL se
          opredelio da propiše fiksni iznos i to u srazmeri 4:1 a za banke i
          davaoce finansijskog lizinga 10:1. Kod duga prema poveriocu sa
          statusom povezanog lica, poreskom obvezniku priznaje se kao rashod u
          poreskom bilansu iznos kamate i pripadajućih troškova na zajam,
          odnosno rashod u poreskom bilansu, iznos kamate i pripadajućih
          troškova na zajam, odnosno kredit do visine četvorostruke, odnosno
          desetostruke vrednosti obveznikovog sopstvenog kapitala, b) primenom
          principa „van dohvata ruke“ – ako bi udeo pozajmljenih sredstava u
          ukupnom kapitalu dužnika bio veći od udela koji bi se uspostavio u
          situaciji „van dohvata ruke“, onda se može pretpostaviti da zajmodavac
          ima interesa u profitabilnosti pravnog lica-zajmoprimca što povlači da
          će poreske vlasti onaj deo zajma koji je iznad nivoa „van dohvata
          ruke“ sa poreskopravnog stanovišta tretirati kao akcijski kapital a
          kamatu koja je isplaćena po osnovu tog dela zajma kao dividendu, v)
          primenom pravila o zabrani zloupotrebe prava – fraus legis doktrina.
          <br />
          <br />
          <br />
          <br />75. Poreski tretman kapitalnih dobitaka u slučaju statusnih
          promena Kapitalni dobitak predstavlja prihod koji poreski obveznik,
          kako rezident, tako i nerezident, ostvari prodajom, odnosno drugim
          prenosom uz naknadu (npr razmenom): nepokretnosti koje je koristio,
          odnosno koristi kao osnovno sredstvo za obavljanje delatnosti, osim
          ukoliko se radi o nepokretnostima lociranim na teritoriji Srbije koje
          prenosi uz naknadu nerezidentni obveznik u kom slučaju se kapitalni
          dobitak ostvaruje i ako te nepokretnosti nisu korušćene za obavljanje
          delatnosti, prava industrijske svojine ( samo rezidentni obveznik),
          udela u kapitalu pravnih lica i akcija, ostalih HOV... Kapitalni
          dobitak predstavlja razliku između prodajne cene imovine i njene
          nabavne cene. Ako je ova razlika negativna, u pitanju je kapitalni
          gubitak. Za svrhu određivanja kapitalnog dobitka, u smislu ZPDPL,
          prodajnom cenom se smatra ugovorena cena, odnosno u slučaju prodaje
          povezanom licu, tržišna cena koju utvrđuje nadležni poreski organ, ako
          oceni da je ugovorena cena niža od tržišne. Za nabavnu cenu, kod
          nepokretnosti, uzima se cena po kojoj je obveznik stekao imovinu,
          umanjena po osnovu amortizacije. Međutim, nabavna cena se koriguje na
          procenjenu, odnosno fer vrednost utvrđenu u skladu sa MSFI. Fer
          vrednost je iznos za koji sredstvo može da se razmeni u transakciji
          između dobro obaveštenih i voljnih strana, međusobno suočenih (tj u
          skladu sa principom „van dohvata ruke“). Kod HOV koje su kotirane na
          berzi, nabavna cena je cena koju obveznik dokumentuje kao stvarno
          plaćenu a ako ne poseduje odgovarajuću dokumentaciju, onda najniža
          zabeležena kotizacija u vremenu od godinu dana koje prethodi prodaji
          HOV ili u periodu trgovanja. Kod HOV koje se ne kotiraju na berzi,
          nabavna cena je cena koju obveznik dokumentuje kao stvarno plaćenu a
          ako ne poseduje odgovarajuću dokumentaciju, onda njena nominalna
          vrednost. Kod udela u kapitalu pravnih lica i prava industrijske
          svojine, nabavna cena je cena koju obveznik dokumentuje kao stvarno
          plaćenu. Kod investicione jedinice, nabavna cena se sastoji od neto
          vrednosti imovine otvorenog fonda po investicionoj jedinici na dan
          uplate, uvećane za naknadu za kupovinu, ukoliko je društvo za
          upravljanje naplaćuje. - Kod statusnih promena rezidentnih privrednih
          društava dolazi do prenosa uz naknadu imovine sa privrednog
          društva-pravnog prethodnika na privredno društvo koje je pravni
          sledbenik. Spajanje u širem smislu se javlja kao pripajanje (kada se
          imovina jednog društva ili više društava prenosi na drugo, postojeće
          društvo, u zamenu za obezbeđivanje akcija ili udela tog drugog
          društva) i kao spajanje (kada imovina društava koja se fuzionišu
          prelazi na novoosnovano društvo u zamenu za obezbeđivanje akcija ili
          udela novog društva). Kod podele postoje takođe dve varijante: podela
          uz pripajanje (kada se imovina društva koje se deli prenosi na dva
          postojeća društva ili na veći broj postojećih društava u zamenu za
          obezbeđivanje akcija ili udela tih društava) i podela uz osnivanje
          (kada se imovina društva koje se deli prenosi na dva ili više
          novoosnovanih društava u zamenu za obezbeđivanje akcija ili udela tih
          društava). Podeli je slično izdvajanje ali je razlika u tome što kod
          izdvajanja privredno društvo ne prestaje da postoji nego se od njega
          izdvaja deo imovine (prava i obaveza) i prenosi ili na postojeće ili
          na novoosnovano društvo u zamenu za obezbeđivanje akcija ili udela tih
          društava akcionarima, odnosno članovima privrednog društva od kojeg se
          vrši izdvajanje. Naknada za prenos imovine kod statusnih promena nije
          u novcu već u akcijama i udelima, tako da je ostvareni dohodak po
          osnovu kapitalnog dobitka rezultat transakcije „papir za papir“ pa se
          zato u poreske zakone unose rešenja kojima se nastanak poreske obaveze
          u ovakcim situacijama odlaže do momenta unovčavanja (prodaje) novih
          akcija/udela. ZPDPL dopušta odlaganje nastanka obaveze poreza na dobit
          pravnih lica za kapitalne dobitke ostvarene pripajanjem, spajanjem,
          podelom ili izdvajanjem (roll-over) samo ako je vlasnik pravnog lica
          koje je izvršilo prenos imovine prilikom pomenutih statusnih promena
          dobio naknadu u obliku akcija ili udela u pravnom licu na koje je
          prenos imovine izvršen, kao i eventualnu gotovinsku naknadu čiji iznos
          ne prelazi 10% nominalne vrednosti dobijenih akcija/udela. Međutim,
          ako gotovinska naknada prelazi 10%, do roll-overa neće doći: poreska
          obaveza po osnovu kapitalnog dobitka nastaje u momentu statusne
          promene a kapitalni dobitak se obračunava kao razlika između cene po
          kojoj bi se imovina mogla prodati na tržištu i njene usklađene nabavne
          cene. <br />
          <br />
          <br />
          <br />76. Poreski tretman poslovnih gubitaka, poreska osnovica u
          slučaju likvidacije i stečaja Saldiranjem ostvarenih poslovnih,
          finansijskih i ostalih dobitaka i gubitaka u bilansu uspeha dobija se
          ukupan ostvareni dobitak ili gubitak, pri čemu gubitak postoji kada su
          poslovni, finansijski i ostali rashodi veći od poslovnih, finansijskih
          i ostalih prihoda u određenom obračunskom periodu. Termin „gubitak“
          odnosi se na gubitak nastao iz redovnog poslovanja pošto se izdvoje
          kapitalni dobici i gubici. On se utvrđuje u poreskom bilansu i može se
          preneti na račun dobiti utvrđene u godišnjem poreskom bilansu iz
          budućih obračunskih perioda, ali ne duže od 5 godina. Korišćenje ove
          pogodnosti ne prestaje u slučaju statusnih promena po osnovu spajanja
          i pripajanja niti u drugim slučajevima reorganizacije. Ukoliko dođe do
          podele ili izdvajanja, ova pogodnost se deli srazmerno. Porezu na
          dobit pravnih lica podleže i dobit obveznika utvrđena u postupku
          likvidacije, stečaja (od dana podnošenja rešenja o otvaranju stečajnog
          postupka do dana početka primene plana reorganizacije ili
          pravosnažnosti rešenja o nastavljanju stečajnog postupka),
          reorganizacije. U slučaju likvidacije, poreski obveznik podnosi
          poresku prijavu i poreski bilans u roku od 60 dana od dana: -
          pokretanja postupka likvidacije (dan registracije odluke o
          likvidaciji), - okončanja postupka likvidacije (dan donošenja odluke o
          okončanju likvidacije). U slučaju stečaja, u roku od 60 dana od dana:
          - otvaranja stečajnog postupka, - početka primene plana
          reorganizacije. U slučaju da se stečajni postupak nastavi
          bankrotstvom, u roku od 10 dana od: - pravosnažnosti rešenja o
          nastavljanju stečajnog postupka bankrotstvom, - pravosnažnosti rešenja
          o zaključenju stečajnog postupka bankrotstvom. Dobit obveznika u
          periodu od pravosnažnosti rešenja o nastavljanju stečajnog postupka
          bankrotstvom do pravosnažnosti rešenja o zaključenju stečajnog
          postupka ( period stečaja ) utvrđuje se kao pozitivna razlika
          vrednosti imovine obveznika sa kraja i sa početka perioda stečaja,
          posle namirenja poverilaca. Ukoliko se postupak likvidacije, stečaja
          ili reorganizacije nastave u narednoj kalendarskoj godini, obveznik
          podnosi poresku prijavu i poreski bilans u dva poreska perioda.
          Likvidacioni ostatak, višak deobne mase u novcu, odnosno nenovčanoj
          imovini, iznad vrednosti uloženog kapitala, koji se raspodeljuje
          članovima privrednog društva nad kojim je okončan postupak
          likvidacije, odnosno zaključen postupak stečaja, smatra se dividendom.
          Ako je član rezidentno pravno lice primeniće se izuzimanje, ako je
          član rezidentno ili nerezidentno fizičko lice primeniće se porez po
          odbitku po stopi od 15% a ako je član nerezidentno pravno lice
          primeniće se porez po odbitku po stopi od 20%. <br />
          <br />
          <br />
          <br />77. Poreske olakšice u sistemu poreza na dobit pravnih lica
          Poresko oslobođenje predstavlja vrstu poreske olakšice koja se sastoji
          u nepodvrgavanju porezu kvalifikovanog poreskog obveznika za određeni
          period. Poreska oslobođenja se pružaju u 4 različita slučaja: 1.
          Poresko oslobođenje kod značajnih ulaganja u osnovna sredstva –
          poresko oslobođenje u trajanju od 10 godina od prve godine u kojoj je
          ostvarena oporeziva dobit se pruža pod sledećim uslovima: da je
          obveznik uložio u svoja osnovna sredstva, odnosno da je u njegova
          osnovna sredstva drugo lice uložilo iznos veći od 1 milijarde dinara,
          da obveznik ta osnovna sredstva koristi za obavljanje pretežne
          delatnosti i delatnosti upisanih u osnivački akt obveznika, da
          obveznik u periodu ulaganja dodatno zaposli na neodređeno vreme
          najmanje 100 lica. Pravo na poresko oslobođenje ne ostvaruje se za
          nabavku polovne opreme niti se može preneti na drugo pravno lice ni u
          slučaju kada to drugo pravno lice učestvuje u statusnoj promeni sa
          poreskim obveznikom koji koristi podsticaj. Razmere poreskog
          oslobođenja zavise od srazmere u kojoj je izvršeno ulaganje (npr ako
          je ukupna vrednost osnovnih sredstava 1300miliona din. a investicija
          1100miliona din., oslobođenje se odnosi na 84,6% oporezive dobiti).
          Obveznik će izgubiti pravo na oslobođenje ako u toku korišćenja
          poreskog podsticaja smanji broj zaposlenih ili ako pre isteka perioda
          oslobođenja prekine sa poslovanjem, otuđi sredstva.. 2. Poresko
          oslobođenje za preduzeće za zapošljavanje invalida – oslobođenje je
          srazmerno učešću invalidnih lica u ukupnom broju zaposlenih. 3.
          Poresko oslobođenje za nedobitnu organizaciju – to mogu biti ustanove,
          zadužbine, fondacije, političke ili sindikalne organizacije, komore,
          crkve kao i udruženja koja se ne kvalifikuju kao pravno lice osnovano
          radi obavljanja delatnosti u cilju sticanja dobiti. Nedobitna
          organizacija je oslobođena plaćanja poreza na dobit pravnih lica za
          određeni poreski period pod sledećim uslovima: da u njemu ostvaruje
          višak prihoda nad rashodima koji nije veći od 400 000din., da
          ostvareni višak ne raspodeljuje osnivačima, članovima, direktorima,
          zaposlenima ili sa njima povezanim licima, da godišnji iznos zarada i
          drugih ličnih primanja koje isplaćuje zaposlenima, direktorima itd
          nije veći od dvostruke prosečne godišnje zarade po zaposlenom u RS, da
          nema monopolski ili dominantan položaj na tržištu. 4. Poreska
          oslobođenja po osnovu ne-poreskih međunarodnih sporazuma – u pojedinim
          međunarodnim sporazumima neporeskog karaktera, zaključenim od strane
          Srbije, ugovorena su oslobođenja od plaćanja poreza na dobit u korist
          pravnih lica-rezidenata druge ugovorne strane. Razlozi su najčešće
          političke prirode. <br />
          <br />
          <br />
          <br />78. Poresko konsolidovanje Poresko konsolidovanje počiva na
          ideji da bi članice grupe povezanih pravnih lica mogle da dobiju pravo
          da budu tretirane kao jedan poreski obveznik. Osnovna prednost za
          članice grupe je u tome što se poslovni gubici nastali u jednom
          pravnom licu mogu prebiti sa dobiti koju je ostvarilo drugo pravno
          lice-u tom poreskom periodu, te da se tako ukupna poreska obaveza za
          celu grupu smanji. Zahtev za poreskim konsolidovanjem podnosi
          nadležnom poreskom organu matično pravno lice. Svaki član grupe dužan
          je da podnese svoju poresku prijavu i poreski bilans, a matično lice
          podnosi konsolidovani poreski bilans za grupu povezanih pravnih lica.
          Za obračunati porez po konsolidovanom bilansu, obveznici su
          pojedinačni članovi grupe, srazmerno oporezivoj dobiti iz pojedinačnog
          poreskog bilansa. Da bi se steklo pravo na poresko konsolidovanje
          ZPDPL predviđa dva uslova: 1. da između matičnog pravnog lica i
          njegovih filijala mora postojati neposredna ili posredna kontrola nad
          najmanje 75% akcija/udela, 2. da su sva povezana pravna lica u grupi
          rezidenti Srbije. Jednom odobreno poresko konsolidovanje primenjuje se
          najmanje 5 godina. Ako se pre isteka ovog roka izmene uslovi u pogledu
          rezidentstva ili visine učešća u kapitalu, ako se neki od članova
          naknadno opredele za pojedinačno oporezivanje, svi članovi grupe su
          dužni da srazmerno plate razliku na ime poreske privilegije koju su
          iskoristili.
          <br />
          <br />
          <br />
          <br />79. Poreski tretman dividendi koje filijala isplaćuje matičnoj
          kompaniji Kod međukompanijskih dividendi se pojavljuje ekonomsko
          dvostruko oporezivanje tipa III. Filijala se podvrgava porezu na dobit
          korporacija, a zatim bi se isplaćena dividenda, kao deo dobiti
          matičnog pravnog lica, oporezovala još jednom-porezom na dobit koji
          pogađa matično pravno lice. Holding strukture bi na ovaj način bile
          ozbiljno diskriminisane jer što je veći broj nivoa u holding
          strukturi, to je multiplikacija poreskog tereta izraženija, pa se zato
          međukompanijskim dividendama pruža poreska pogodnost u vidu
          afilijacione privilegije ili indirektnog poreskog kredita.
          Afilijaciona privilegija se sastoji u tome što se međukompanijske
          dividende, koje je matično pravno lice primilo od svoje filijale,
          izuzimaju iz osnovice poreza na dobit koji plaća matično pravno lice.
          Ovakvo rešenje se u srpskom pravu sreće u situaciji kada je filijala
          rezident i važi kako za direktne tako i za portfolio investicije.
          Direktnim investicijama se obično smatraju one kod kojih je učešće u
          kapitalu 10% ili veće, a portfolio investicijama one kod kojih je
          učešće u kapitalu manje od 10%. Direktne investicije omogućuju
          delimičnu ili potpunu kontrolu nad privrednim društvom u čijem
          kapitalu postoji odgovarajuće učešće, dok portfolio investicije drže
          bez namere da se utiče na poslovanje privrednog društva-samo zarad
          ostvarivanja prihoda po osnovu takvog ulaganja. Indirektni poreski
          kredit se primenjuje u situaciji kada je filijala nerezident i sastoji
          se u pravu matičnog pravnog lica da može, pošto je međukompanijske
          dividende primljene od filijale uključio u oporezivu dobit, umanjiti
          svoj obračunati porez na dobit pravnih lica za iznos koji odgovara
          porezu koji je filijala platila na dobit iz koje su dividende
          isplaćene. U pitanju je obični poreski kredit što znači da umanjenje
          obračunatog poreza matičnog pravnog lica može da ide najviše do iznosa
          koji bi bio obračunat na dobit filijale kada bi se primenila stopa
          poreza na dobit pravnih lica od 15%. ZPDPL propisuje dva uslova pod
          kojima matičnom pravnom licu pripada pravo na indirektni poreski
          kredit: posedovanje najmanje 10% akcija/udela nerezidentne
          filijale-isplatioca dividendi i to neprekidno u periodu od najmanje
          godinu dana koji prethodi podnošenju finansijskih izveštaja. Prilikom
          isplate dividende od strane nerezidentne filijale najčešće se, u
          skladu sa zakonom zemlje njenog rezidentstva ili ugovorom o
          izbegavanju dvostrukog oporezivanja, obračunava i plaća porez po
          odbitku na dividendu. Matičnom pravnom licu će, pod istim uslovima
          koji važe za indirektni poreski kredit, pripasti i pravo na kredit za
          ovaj porez po odbitku-direktni poreski kredit. Neiskorišćeni deo
          poreskih kredita, kako indirektnog tako i direktnog, može se preneti
          na račun poreza matičnog pravnog lica iz budućih obračunskih perioda
          ali ne duže od 5 godina. <br />
          <br />
          <br />
          <br />80. Utvrđivanje i naplata poreza na dobit pravnih lica Porez na
          dobit pravnih lica utvrđuje se samooporezivanjem. U ZPDPL je propisana
          obaveza podnošenja poreske prijave u roku od 180 dana od dana isteka
          perioda za koji se utvrđuje poreska obaveza. Uz poresku prijavu se
          podnosi i poreski bilans koji ako se ne podnese smatra se da poreska
          prijava nije ni podneta. Poreski obveznik tokom godine plaća porez na
          dobit pravnih lica u vidu mesečnih akontacija, čiju visinu utvrđuje na
          osnovu oporezive dobiti. Akontacija se plaća do 15. u mesecu za
          prethodni mesec. Pošto je rok za podnošenje poreske prijave za datu
          poresku godinu kraj juna meseca naredne godine, akontacija za prvih 6
          meseci u godini se bazira na akontaciji iz poslednjeg meseca prethodne
          poreske godine (decembra). Po isteku tog roka, visina akontacije se
          usklađuje tako da se ukupno plaćene akontacije od početka tekuće
          godine dovedu na iznos kao da je uplata akontacija vršena u skladu sa
          poreskom prijavom za prethodnu godinu. Ukoliko je iznos poreza koji je
          utvrdio u poreskoj prijavi za poreski period veći od zbira akontacija
          plaćenih tokom tog perioda, poreski obveznik je dužan da uplati
          razliku istovremeno sa podnošenjem prijave. Ako je platio više poreza,
          više plaćeni porez se uračunava kao akontacija za naredni period ili
          se obvezniku vraća na njegov zahtev. Ako u tekućoj godini dođe do
          značajnih promena u poslovanju poreskog obveznika koje bitno utiču na
          visinu mesečne akontacije, poreski obveznik može uz podnošenje poreske
          prijave za prethodnu godinu da podnese novu poresku prijavu u kojoj će
          iskazati nove podatke i obračunati visinu akontacije, najkasnije u
          roku od 30 dana po isteku perioda za koji se sastavlja poreski bilans.
          Poreski obveznik koji u toku godine otpočne s obavljanjem delatnosti
          dužan je da podnese poresku prijavu u roku od 15 dana od dana upisa u
          registar nadležnog organa. Ako poreski obveznik ne podnese poresku
          prijavu ili ako se u postupku poreske kontrole utvrdi da je poreska
          prijava nepotpuna ili sadrži netačne podatke, PU utvrđuje rešenjem
          poresku obavezu, odnosno mesečnu akontaciju. Do samooporezivanja neće
          doći ni kad nerezidentno pravno lice ostvari od rezidentnog pravnog
          lica prihode po osnovu kapitalnog dobitka, zakupnine ili namirenja
          potraživanja u postupku izvršenja, kad PU donosi rešenje u roku od 15
          dana od dana prijema poreske prijave, koju je dužan da podnese poreski
          punomoćnik. Porez utvrđen rešenjem u ovim situacijama, obveznik je
          dužan da plati u roku od 15 dana od dana dostavljanja rešenja. Porez
          po odbitku na dividende i udele u dobiti pravnog lica, autorske
          naknade, kamate, zakupnine za nepokretnosti i pokretne stvari, za
          svakog obveznika i svaki pojedinačno isplaćeni prihod, isplatilac
          obračunava i isplaćuje na propisane uplatne račune javnh prihoda.
          Poreska prijava za porez po odbitku podnosi se na dan isplate ovih
          prihoda. <br />
          <br />
          <br />
          <br />81. Porez na imovinu Porez na nepokretnosti, odnosno porez na
          imovinu predstavlja neposredan, periodičan, analitički i objektan
          porez. Okolnost da je predmet oporezivanja kod ovog poreza nemobilan,
          doprinela je da on postane značajan lokalni javni prihod, obveznici ne
          mogu da izbegnu da ga plate jer nepokretnost uvek ostaje na teritoriji
          opštine. Čak i kada se poreske stope razlikuju od opštine do opštine,
          ne postoji rizik od seobe ekonomskih resursa, rizik koji se inače
          redovno javlja kad postoje međuopštinske razlike u visini poreskog
          opterećenja rada, kapitala, dobara ili usluga. Porez na imovinu je u
          Srbiji lokalni porez; izvorni prihod jedinice lokalne samouprave. pri
          tome, ZPI propisuje limit do kog jed.lok.samouprave mogu da odrede
          stopu poreza na imovinu. PORESKI OBJEKAT – Objekat poreza na imovinu u
          Srbiji su određena prava na nepokretnostima koje se nelaze na
          teritoriji RS; faktičko držanje tih nepokretnosti kao manifestacija
          ekonomske snage. Porez na imovinu se plaća na: pravo svojine na
          objektima, pravo svojine na zemljištu površine preko 10 ari, pravo
          zakupa stana ili stambene zgrade, pravo korišćenja građevinskog
          zemljišta površine preko 10 ari, pravo korišćenja nepokretnosti u
          javnoj svojini od strane imaoca prava korišćenja, državinu
          nepokretnosti na kojoj imalac prava svojine nije poznat, državinu
          nepokretnosti u javnoj svojini bez pravnog osnova i državinu i
          korišćenje nepokretnosti po osnovu ugovora o finansijskom lizingu.
          Međutim, porez na imovinu na nepokretnosti obveznika koji vodi
          poslovne knjige, koje od nastanka poreske obaveze iskazuje u svojim
          poslovnim knjigama kao dobra isključivo namenjena daljoj prodaji, ne
          plaća se za godinu u kojoj je poreska obaveza nastala kao ni za godinu
          koja sledi toj godini. Pravo svojine je predmet oporezivanja jedino
          ako na datoj nepokretnosti ne postoji neko drugo od navedenih prava,
          odnosno korišćenje ili državina. Čim se na nepokretnosti ustanovi
          pravo zakupa, pravo korišćenja, državine, porez na imovinu plaćaće se
          na to pravo a ne na pravo svojine. PORESKI OBVEZNIK – pravno i fizičko
          lice, kako rezident tako i nerezident, koje je na nepokretnostima koje
          se nalaze na teritoriji Srbije imalac prava svojine, zakupa ili
          korišćenja, odnosno korisnik, držalac ili primalac lizinga. Više
          lica-suvlasnici, poreski obveznik je svako od njih srazmerno svom
          udelu. Kod poreza na imovinu važi teritorijalni princip. Poreski
          obveznici se mogu svrstati u dve kategorije: a) obveznici koji ne vode
          poslovne knjige: preduzetnik koji porez na dohodak građana plaća na
          paušalno utvrđen prihod, preduzetnik koji vodi poslovne knjige-za
          imovinu koja nije evidentirana u njima i drugo fizičko lice, b)
          obveznici koji vode poslovne knjige: pravno lice, ogranak stranog
          pravnog lica, preduzetnik koji vodi poslovne knjige-za imovinu koja je
          evidentirana u njima, drugo lice koje vodi poslovne knjige. PORESKA
          OSNOVICA – uređuje se u zavisnosti od kategorije u koju spada poreski
          obveznik: a) Poreski obveznik ne vodi poslovne knjige – Poresku
          osnovicu čini vrednost nepokretnosti koju utvrđuje poreski organ
          jedinice lokalne samouprave na čijoj se teritoriji nalazi
          nepokretnost. Ova vrednost se može umanjiti za amortizaciju po stopi
          do 1% godišnje, pri čemu umanjenje ne može preći 40%. Skupština
          jedinice lok.samouprave je dužna da do 15. decembra godine koja
          prethodi godini za koju se utvrđuje porez na imovinu, donese odluku o
          visini stope amortizacije, a ako to ne učini vrednost se neće umanjiti
          za amortizaciju. Vrednost nepokretnosti se utvrđuje u poreskom
          postupku primenom posebnih elemenata: korisna površina, prosečna cena
          kvadratnog metra odgovarajućih nepokretnosti u zoni u kojoj se nalazi
          nepokretnost. Prosečnu cenu odgovarajućih nepokretnosti po zonama
          utvrđuje jedinica lok.samouprave na osnovu cena ostvarenih u prometu,
          a dužna je da je do 30.11. svake tekuće godine na odgovarajući način
          objavi. b) Poreski obveznik vodi poslovne knjige – razlikuju se dve
          situacije. Prva je ona u kojoj obveznik vodi poslovne knjige u kojima
          vrednost nepokretnosti iskazuje po metodu fer vrednosti u skladu sa
          MSFI i tada je osnovica poreza na imovinu fer vrednost iskazana na
          poslednji dan poslovne godine obveznika u godini koja prethodi godini
          za koju se utvrđuje porez. U drugoj situaciji, obveznik vodi poslovne
          knjige ali ne primenjuje MSFI, za njega poresku osnovicu čini: za
          neizgrađeno zemljište-vrednost zemljišta, za ostale
          nepokretnosti-vrednost objekata uvećana za vrednost pripadajućeg
          zemljišta. vrednost se utvrđuje procenom prema korisnoj površini i
          prosečnoj ceni kvadratnog metra. Međutim, ukoliko u zoni u kojoj se
          nalazi nepokretnost nije bilo najmanje 3 prometa u periodu 1.1.-30.9.,
          obveznik će prosečnu cenu odgovarajuće nepokretnosti na osnovu koje je
          za godinu koja prethodi godini za koju se utvrđuje porez utvrđena
          poreska osnovica, i to u zoni koja je najopremljenija, pomnožiti
          koeficijentima koje utvrđuje jedinica lok.samouprave za svaku zonu na
          svojoj teritoriji a koji ne mogu biti veći od: - 1,00 u
          najopremljenijim zonama, - 0,80 u zonama koje se graniče sa
          najopremljenijim, - 0,40 u zonama seoskih naselja, - 0,30 u zonama
          izvan seoskih i gradskih naselja, - 0,60 u ostalim zonama u toj
          jedinici lokalne samouprave. Za eksploataciona polja i objekte,
          objekte u kojima su smešteni proizvodni pogoni prerađivačke
          industrije, objekti za proizvodnju, prenos i distribuciju električne
          energije, gasa...uzima se vrednost iskazana u poslovnim knjigama na
          psolednji dan poslovne godine obveznika u godini koja prethodi godini
          za koju se utvrđuje porez. Za infrastrukturne objekte i podzemne
          građevinske objekte osnovicu poreza na imovinu uvek predstavlja
          knjigovodstvena vrednost objekta na poslednji dan poslovne godine
          obveznika u godini koja prethodi godini za koju se utvrđuje porez, bez
          obzira na to da li obveznik primenjuje MSFI ili ne. Za nepokretnost
          koju obveznik koji vodi poslovne knjige izgradi, stekne ili mu po
          drugom osnovu nastane obaveza u toku poreske godine, osnovicu za tu
          godinu čini nabavna vrednost nepokretnosti iskazana u poslovnim
          knjigama, dok se za naredne godine primenjuju prethodno postavljeni
          načini utvrđivanja osnovice. NASTANAK PORESKE OBAVEZE – poreska
          obaveza nastaje najranijim od sledećih dana: - danom sticanja prava, -
          danom početka korišćenja nepokretnosti, - danom osposobljavanja
          nepokretnosti, - danom izdavanja upotrebne dozvole, - danom
          omogućavanja korišćenja imovine na drugi način. Za sticanje prava
          svojine kupovinom, relevantan bi bio momenat upisa tog prava u javnu
          knjigu o evidenciji nepokretnosti i prava na njima, ali pošto u Srbiji
          postoje velike razlike između delova teritorije u pogledu realizacije
          upisa, uzima se da obaveza po osnovu poreza na imovinu nastaje danom
          zaključenja ugovora tj danom solemnizacije ugovora o prometu
          nepokretnosti. Kod nasleđivanja prava svojine na nepokretnosti,
          poreska obaveza nastaje momentom delacije (smrti ostavioca). Kod
          sticanja prava svojine na osnovu rešenja nadležnog državnog organa
          poreska obaveza nastaje danom konačnosti tog rešenja. Za sticanje
          prava svojine kod održaja relevantan je momenat isteka roka za održaj.
          redovni rok, koji važi za zakonitu i savesnu državinu iznosi 10 godina
          a vanredni koji važi za nezakonitu i savesnu državinu iznosi 20
          godina. U oba slučaja je uslov da uzukapijent ima faktičku vlast na
          stvari i da za sebe opravdano veruje da je vlasnik. Dok traje rok za
          održaj, uzukapijent, kao savesni držalac, ne zna za postojanje
          vlasnika koji ne vrši svoje pravo. U tom roku porez na imovinu se mora
          plaćati; ili će to činiti vlasnik u kom slučaju on vrši svoje pravo
          svojine pa nema održaja, ili će to činiti uzukapijent koji je savestan
          držalac. Kod izgradnje ili dogradnje nepokretnosti, ZPI predviđa 4
          posebna uslova nastanka poreske obaveze: dan izdavanja upotrebne
          dozvole, dan otpočinjanja korišćenja nepokretnosti, dan
          osposobljavanja nepokretnosti, dan omogućavanja korišćenja
          nepokretnosti na drugi način. PORESKE STOPE – stope poreza na imovinu
          iznose: * na prava na nepokretnosti poreskog obveznika koji vodi
          poslovne knjige do 0,40%, * na prava na zemljištu kod poreskog
          obveznika koji ne vodi poslovne knjige do 0,30%, * na prava na
          nepokretnosti poreskog obveznika koji ne vodi poslovne knjige: 1. do
          10 000 000 din – do 0,40%, 2. od 10 000 000 do 25 000 000 – porez iz
          tačke (1) + do 0,60% na iznos preko 10 000 000, 3. od 25 000 000 do 50
          000 000 – porez iz tačke (2) + do 1% na iznos preko 25 000 000, 4.
          preko 50 000 000 – porez iz tačke (3) + do 2% na iznos preko 50 000
          000. PORESKE OLAKŠICE – poreska oslobođenja i poreski krediti. Poreska
          oslobođenja – porez na imovinu se ne plaća: a) iz fiskalnih razloga
          na: nepokretnosti u javnoj svojini koje koriste direktni i indirektni
          korisnici budžetskih sredstava, korisnici sredstava organizacija za
          obavezno socijalno osiguranje i drugi jer država nema potrebe da
          oporezuje subjekte koje finansira iz budžeta a koji koriste njenu
          imovinu, puteve pruge i druga dobra u opštoj upotrebi u javnoj
          svojini, zemljište, b) iz političkih razloga na: nepokretnosti
          diplomatskih i konzularnih predstavnika, nepokretnosti za koje je
          međunarodnim ugovorom koji je zaključila RS uređeno da se neće plaćati
          porez na imovinu (npr američka škola), skloništa ljudi i dobra od
          ratnih dejstava, v) iz kulturnih razloga na: nepokretnosti koje su od
          nadležnog organa proglašene kulturnim ili istorijskim spomenicima,
          nepokretnosti u svojini tradicionalnih crkava i verskih zajednica, g)
          iz ekonomskopolitičkih razloga na: objekte obveznika poreza na dohodak
          građana na prihode od poljoprivrede i šumarstva, odnosno objekte
          obveznika kome je poljoprivreda pretežna delatnost, d) iz
          socijalnopolitičkih razloga na: nepokretnosti ustupljene bez naknade
          od strane obveznika na korišćenje licu prognanom posle 1.8.1995. ako
          prognano lice i članovi njegovog domaćinstva ne ostvaruju prihode,
          nepokretnosti kada ukupna osnovica za sve obveznikove nepokretnosti na
          teritoriji jedinice lok.samouprave ne prelazi 400 000din, đ) iz
          ekoloških i drugih razloga na: poljoprivredno i šumsko zemljište koje
          se ponovo privodi nameni 85 godina od dana privođenja), vodno
          zemljište i vodne objekte koji su upisani u registar katastra vodnog
          dobra (osim na ribnjake). Poresko oslobođenje se ne primenjuje na
          nepokretnosti koje se trajno daju drugim licima radi ostvarivanja
          prihoda ( koje u toku 12 meseci traje neprekidno duže od 183 dana).
          Poreski krediti – Porez na imovinu ili zgradu ili stan u kojem stanuje
          poreski obveznik umanjuje se za 50% pri čemu umanjenje ne može biti
          veće od 20 000din. Poreski kredit se pruža i staračkim domaćinstvima
          na selu: utvrđeni porez na imovinu na zgrade i stanove površine do 60
          kvadratnih metara, koji nisu na gradskom građevinskom zemljištu, i ne
          daju se u zakup, a u kojima stanuju samo lica starija od 65 godina,
          umanjuje se za 75%. UTVRĐIVANjE I NAPLATA POREZA – Porez na imovinu
          utvrđuje se za kalendarsku godinu, a za onu koja nastane u toku
          poreske godine, porez na imovinu za tu godinu utvrđuje se za period od
          nastanka poreske obaveze do isteka te godine, odnosno do prestanka
          obaveze u toj godini. Obveznik poreza na imovinu dužan je da podnese
          poresku prijavu poreskom organu jedinice lokalne samouprave na čijoj
          se teritoriji nalazi nepokretnost. Da bi se nadležnom organu javnih
          prihoda jed.lok.sam. olakšao zadatak u pogledu individualizacije
          poreza na imovinu, ZPI propisuje i primenu indirektne metode kroz
          nametanje određenih dužnosti: ** javnom beležniku da u roku od 10 dana
          od solemnizacije ugovora dostavi primerak, ** organu nadležnom za
          overu potpisa na ugovoru kojim se vrši prenos prava svojine na
          nepokretnosti da u roku od 10 dana dostavi primerak ugovora, ** sudu
          da u roku od 10 dana od pravosnažnosti dostavi rešenje kojim se
          oglašava naslednik nepokretnosti. Za imovinu koju stekne, započne ili
          prestane da koristi, svaki poreski obveznik je dužan da u roku od 30
          dana podnese poresku prijavu. Poreski obveznik koji vodi poslovne
          knjige dužan je da podnese poresku prijavu do 31.3. svake godine za
          koju se vrši utvrđivanje poreza i da u njoj sprovede samooporezivanje.
          Poreski obveznik koji ne vodi poslovne knjige ima obavezu da za
          imovinu za koju je inicijalno, u roku od 30 dana od dana nastanka
          poreske obaveze podneo poresku prijavu, do 31.1. godine za koju se
          vrši utvrđivanje poreza podnese poresku prijavu ako je došlo do
          promena. Porez se plaća tromesečno, u roku od 45 dana od početka
          tromesečja. <br />
          <br />
          <br />
          <br />82. Porez na nasleđe i poklon Porezi u slučaju smrti i na poklon
          za objekat oporezivanja uzimaju imovinu u njenoj dinamici, i to
          transfer imovine bez naknade: inter vivos/mortis causa. Porezi u
          slučaju smrti i porezi na poklon su subjektni porezi jer im visina
          zavisi od stepena srodstva i veličine osnovice. Porez u slučaju smrti
          je sintetički porez jer se za objekat oporezivanja uzima imovina koja
          je predmet nasleđivanja u celosti. Porez na poklon je, u načelu,
          analitički jer za objekat ima određenu stvar koju poklonodavac prenosi
          na poklonoprimca bez naknade, mada se ne može isključiti ni mogućnost
          da obim poklona bude takav da porez na poklon postane sintetički. Kod
          prenosa imovine mortis causa postoje dva pristupa: Prvi pristup
          predstavlja oporezivanje nasleđa-kod njega su poreska osnovica i
          poreska stopa određeni iznosom koji je naslednik primio. Drugi pristup
          se naziva oporezivanjem ostavine-kod njega su poreska osnovica i
          poreska stopa određeni iznosom koji je ostavilac iza sebe ostavio
          (celokupna nasledna masa od koje su odbijeni dugovi). Porez na
          ostavinu oštrije pogađa naslednike jer mu je osnovica veća pa joj
          odgovara viša poreska stopa. Ukoliko postoji samo jedan naslednik,
          razlike u visini opterećenja ne bi postojale. PORESKI OBJEKAT – porez
          na nasleđe i poklon se plaća na: 1) prava na nepokretnostima: pravo
          svojine na objektima, pravo svojine na zemljištu površine preko 10
          ari, pravo zakupa stana ili stambene zgrade, pravo korišćenja
          građevinskog zemljišta površine preko 10 ari, pravo zakupa
          građevinskog zemljišta u javnoj svojini odnosno poljoprivrednog
          zemljišta u državnoj svojini površine preko 10 ari, pravo korišćenja
          nepokretnosti u javnoj svojini od strane imaoca prava korišćenja, a
          koje naslednici naslede odnosno poklonoprimci prime na poklon, 2)
          nasleđeni, odnosno na poklon primljeni: gotov novac, štedni ulog,
          depozit u banci, novčano potraživanje, pravo intelektualne svojine,
          pravo svojine na motornom vozilu, plovilu, vazduhoplovu, 3) porez na
          poklon plaća se i u slučaju prenosa bez naknade imovine pravnog lica
          koja je predmet oporezivanja naveden pod 1) i 2). PORESKI OBVEZNIK –
          fizičko i pravno lice koje nasledi, odnosno primi na poklon
          nepokretnosti i pokretne stvari čiji je prenos bez naknade definisan
          kao objekat ovog poreza. Srpski ZPI u obzir uzima rezidentstvo
          naslednika/poklonoprimca a ne ostavioca/poklonodavca. Poreski obveznik
          je kako rezident, tako i nerezident Srbije ali samo ako je u pitanju
          nepokretnost koja se nalazi na teritoriji RS. Kada se nasleđuju
          odnosno primaju na poklon pokretne stvari, rezident je obveznik za
          stvari koje se nalaze bilo na teritoriji RS bilo u inostranstvu, a
          nerezident samo za stvari koje se nalaze na teritoriji RS. PORESKA
          OSNOVICA – Osnovica poreza na nasleđe je tržišna vrednost nasleđene
          imovine, umanjena za iznos dugova, troškova i drugih tereta koje je
          obveznik dužan da isplati ili na drugi način izmiri iz nasleđene
          imovine, na dan nastanka poreske obaveze. Osnovica poreza na poklon je
          tržišna vrednost na poklon primljene imovine, na dan nastanka poreske
          obaveze. NASTANAK PORESKE OBAVEZE – Kod nasleđivanja poreska obaveza
          nastaje danom pravosnažnosti rešenja o nasleđivanju a kod poklona
          danom zaključenja ugovora o poklonu a ako ugovor nije zaključen u
          pismenoj formi onda danom prijema poklona. PORESKE STOPE – stopa
          poreza na nasleđe i poklon je proporcionalna ali diferencirana u
          zavisnosti od stepena srodstva između ostavioca/poklonodavca i
          poreskog obveznika. Drugi nasledni red: 1,5% a treći nasledni red i
          ostali: 2,5%. PORESKE OLAKŠICE – Porez na nasleđe i poklon ne plaća: *
          naslednik prvog naslednog reda, bračni drug i roditelj ostavioca
          odnosno poklonoprimac prvog naslednog reda i bračni drug poklonodavca
          (roditelji ne), * naslednik/poklonoprimac drugog reda,
          poljoprivrednik, koji nasleđuje odnosno prima na poklon imovinu koja
          mu služi za obavljanje poljoprivredne delatnosti ako je s
          ostaviocem/poklonodavcem neprekidno živeo najmanje 1 god. pre smrti
          ostavioca/prijema poklona, * naslednik/poklonoprimac drugog reda, na
          jedan nasleđeni/poklonjeni stan, ako je s ostaviocem/poklonodavcem
          neprekidno živeo u zajedničkom domaćinstvu najmanje 1 god. pre smrti
          ostavioca/prijema poklona, * poklonoprimac-na imovinu koja mu je
          ustupljena u ostavinskom postupku, koju bi nasledio da se naslednik
          (poklonodavac) odrekao nasleđa, * fond i fondacija, za nasleđenu ili
          poklonjenu imovinu koja služi isključivo za namene za koje su fond i
          fondacija osnovani, * naslednik/poklonoprimac specijalnih putničkih
          automobila s ugrađenim uređajima za bolesnike, sa ugrađenim duplim
          komandama za obuku vozača, kao i putničkih automobila za taksi i rent
          a car koji su posebno označeni, * RS, autonomna pokrajina,
          jed.lok.samouprave kao naslednik/poklonoprimac, * primalac donacije po
          međ.ugovoru koji je zaključila RS, * podelu imovine bračnih partnera
          koja je zajednički stečena, * novac, stvari i prava u vrednosti do 100
          000 din. UTVRĐIVANjE I NAPLATA POREZA – Porez na nasleđe i poklon se
          utvrđuje rešenjem PU. Poreski obveznik je dužan da podnese poresku
          prijavu u roku od 30 dana od dana nastanka poreske obaveze. Ako se
          nasleđuje ili prima na poklon nepokretnost, poreska prijava se podnosi
          organizacionoj jedinici PU u opštini na čijoj se teritoriji nalazi ta
          nepokretnost. Ako obveznik nasleđuje/prima na poklon gotov novac,
          štedni ulog, novčano potraživanje...pravo svojine na drugim pokretnim
          stvarima, poreska prijava se podnosi poreskom organu u opštini na
          čijoj teritoriji obveznik, ako je fizičko lice-ima prebivalište, a ako
          je pravno-sedište. Ako obveznik nema prebivalište/boravište, poreska
          prijava se podnosi u opštini na čijoj se teritoriji nalazi predmet
          nasleđa/poklona ili gde je ostavilac/poklonodavac imao
          prebivalište/sedište. Porez na nasleđe i poklon dospeva u roku od 15
          dana od dana dostavljanja poreskog rešenja.
          <br />
          <br />
          <br />
          <br />83. Porez na prenos apsolutnih prava Porez na prenos apsolutnih
          prava je javna dažbina koja pogađa finansijske i kapitalne
          transakcije. Razlika između ovog poreza i PDV-a: Na jednoj strani su
          transakcije koje se oporezuju PDV-om ili nekim drugim oblikom poreza
          na promet; u pitanju je isporuka dobara čiji je primarni cilj da se
          zadovolji neka ljudska potreba. Na drugoj strani su transakcije koje
          su podvrgnute porezu na prenos apsolutnih prava ili nekom drugom
          obliku poreza na finansijske i kapitalne transakcije: u pitanju je
          privatnopravni promet kojem je prvi i neposredni cilj da se izvrši
          prenos ekonomskih dobara iz ruku jednog u ruke drugog lica. Prilikom
          izbora transakcija koje se uzimaju za poreski objekat, poreska
          politika treba da povede računa o tome da su za oporezivanje podesni
          samo oni transferi imovine koji zaista pokazuju da postoji „jaka
          poreska snaga“. To znači da porez treba da pre svega pogodi
          kupoprodaju nepokretnosti, te prenos akcija, udela u društvu s
          ograničenom odgovornošću i prava intelektualne svojine. Ove
          transakcije obavljaju lica koja raspolažu većim ili manjim slobodnim
          kapitalom, plasirajući ga na duži ili kraći rok i tako ispoljavajući
          postojanje takve „jake poreske snage“. U zakonu su limitativno
          nabrojane činjenice pravno-ekonomskog saobraćaja koje podležu porezu
          na prenos apsolutnih prava, u ostalim situacijama bi se primenjivao
          PDV. Porez na prenos apsolutnih prava je objektan, analitički,
          posredni, jednokratan a ne periodičan porez. prihodi od ovog poreza se
          u iznosu od 100% ustupaju jed.lok.samouprave na čijoj teritoriji su
          ostvareni. PORESKI OBJEKAT – Porez na prenos apsolutnih prava plaća se
          kod prenosa uz naknadu: prava svojine na nepokretnosti, prava
          intelektualne svojine, prava svojine na motornom vozilu, plovilu
          odnosno vazduhoplovu, prava korišćenja građevinskog zemljišta, kao i
          kod davanja građ.zemlj. u javnoj svojini u zakup, na period duži od 1
          god. radi izgradnje objekata. Prenosom uz naknadu koji je predmet
          oporezivanja porezom na prenos apsolutnih prava smatra se i: sticanje
          navedenih prava na osnovu pravosnažne sudske odluke ili drugog akta
          državnog organa, sticanje prava svojine održajem, prenos uz naknadu
          celokupne imovine pravnog lica, prodaja stečajnog dužnika kao pravnog
          lica ako kupac nije preuzeo obaveze. Od oporezivanja porezom na prenos
          apsolutnih prava se izuzima: prenos/sticanje navedenih prava na koji
          se plaća PDV, prenos/sticanje navedenih prava po osnovu raspodele
          likvidacionog ostatka koji se oporezuje kao dividenda, prenos sa
          prethodnika na sledbenika u statusnoj promeni, zamena motornog
          vozila,plovila,vazduhoplova ukoliko izostaje doplata u novcu, sticanje
          prava svojine na posebnim delovima nepokretnosti deobom suvlasničke
          zajednice između suvlasnika,prenos aps.prava po osnovu
          eksproprijacije. Pravila u kojim slučajevima će se plaćati porez na
          prenos aps.prava a u kojima PDV: 1) ukoliko je prodavac motornog
          vozila obveznik PDV-a i ukoliko se radi o uvozu motornog vozila, plaća
          se PDV, 2) ukoliko prodavac motornog vozila nije obveznik PDV-a, a ne
          radi se o uvozu, plaća se porez na prenos aps.prava, 3) ukoliko se
          radi o prvom prenosu prava raspolaganja na novoizgrađenim
          građ.objektima i ekonomski deljivim celinama u okviru tih objekata,
          izvršenom od strane obveznika PDV-a, plaća se PDV, 4) ukoliko se radi
          o prometu objekata i ekonomski deljivih celina u okviru tih objekata
          (koji nisu novoizgrađeni), kada su i prodavac i kupac obveznici PDV-a,
          ugovorom između njih je predviđeno da se na taj promet obračunava PDV,
          5) u ostalim slučajevima prenosa prava svojine na nepokretnostima
          plaća se porez na prenos aps.prava. PORESKI OBVEZNIK –
          prodavac/prenosilac aps.prava koja su predmet oporezivanja. ukoliko se
          kupac obaveže da plati porez, on je supsidijarni jemac. Iuzetno,
          poreski obveznik biće: korisnik građ.zemljišta, lice kome je dato u
          zakup građ.zemlj. u javnoj svojini, kod prenosa po osnovu ugovora o
          doživotnom izdržavanju – davalac izdržavanja, kod prenosa celokupne
          imovine i prodaje stečajnog dužnika – lice koje stiče aps.pravo. Kod
          prenosa prava na nepokretnosti, poreski obveznik je kako rezident,
          tako i nerezident ali samo ako je u pitanju nepokretnost koja se
          nalazi na teritoriji RS. Kada se prenosi pravo intelektualne svojine,
          rezident je obveznik za prenos ostvaren kako na teritoriji RS, tako i
          u inostranstvu, a nerezident samo za prenos ostvaren na teritoriji RS.
          PORESKA OSNOVICA – ugovorena cena u trenutku nastanka poreske obaveze,
          ukoliko nije niža od tržišne vrednosti. Ukoliko nadležni poreski organ
          oceni da je ugovorena cena niža od tržišne, ima pravo da u roku od 60
          dana od dana prijema poreske prijave, odnosno od dana saznanja
          nadležnog poreskog organa za prenos, utvrdi poresku osnovicu u visini
          tržišne vrednosti. Kod prodaje stečajnog dužnika kao pravnog lica,
          poreska osnovica je: tržišna vrednost koju utvrđuje nadležni poreski
          organ ili razlika između ove tržišne vrednosti i vrednosti preuzetih
          obaveza na dan zaključenja ugovora-ako je kupac preuzeo deo obaveza
          kupljenog pravnog lica. NASTANAK PORESKE OBAVEZE – danom zaključenja
          ugovora o prenosu apsolutnih prava, odnosno ugovora o davanju u zakup
          građ.zemljišta. Kada je u pitanju prenos aps.prava na
          nepokretnostima,poreska obaveza nastaje danom overe potpisa stranaka u
          sudu, odnosno danom kada je taj ugovor solemnizovan od strane javnog
          beležnika. U slučaju kada nije zaključen ugovor o prenosu prava na
          nepokretnosti, poreska obaveza nastaje danom kada je sticalac prava na
          nepokretnosti stupio u posed nepokretnosti. Ako se prenos apsolutnih
          prava vrši po osnovu ugovora o doživotnom izdržavanju, poreska obaveza
          nastaje danom smrti primaoca izdržavanja, odnosno danom smrti
          saugovarača. Ako se prenos vrši na osnovu sudske odluke,odnosno
          rešenja nadležnog upravnog organa, poreska obaveza nastaje danom
          pravosnažnosti. Kod sticanja prava svojine održajem, poreska obaveza
          nastaje danom pravosnažnosti sudske odluke kojom je to pravo utvrđeno.
          Ako ugovor o prenosu aps.prava, ugovor o zakupu, odluka ili rešenje
          nisu prijavljeni ili su prijavljeni neblagovremeno, smatraće se da je
          poreska obaveza nastala danom saznanja poreskog organa za prenos. To
          znači da su dejstva zastarelosti relativizovana, jer rok zastarelosti
          prava na utvrđivanje poreza od 5 godina, kao i apsolutni rok
          zastarelosti od 10 godin, teku tek od isteka godine u kojoj je porez
          trebalo utvrditi, a to će u ovom slučaju biti od naredne godine od
          dana saznanja poreskog organa za prenos. PORESKA STOPA –
          proporcionalna, 2,5% PORESKE OLAKŠICE – Poreska oslobođenja; ovaj
          porez se ne plaća: * kad se apsolutno pravo prenosi radi izmirenja
          obaveza po osnovu javnih prihoda, * kad se prenosi pravo svojine na
          nepokretnosti dipl. i konz. predstavništava stranih država, pod
          uslovom reciprociteta, * kod ulaganja aps.prava u kapital rezidentnog
          privrednog društva, * kad fizičko lice otkupom stambene zgrade ili
          stana u društvenoj, državnoj svojini sa stanarskim pravom, odnosno
          pravom dugoročnog zakupa, stekne svojinu ili susvojinu na toj zgradi
          ili stanu, srazmerno učešću društvenog/državnog kapitala u ukupnom
          kapitalu prenosioca prava, * kad pravno ili fizičko lice kome je
          poljoprivreda pretežna delatnost, odnosno zanimanje, pribavlja putem
          razmene poljoprivredno ili šumsko zemljište radi njihovog grupisanja,
          * kad se pravo svojine na nepokretnosti prenosi na davaoca doživotnog
          izdržavanja-supružnika, na deo nepokretnosti koji bi davalac
          izdržavanja po zakonu nasledio u momentu zaključenja ugovora, * na
          prenos uz naknadu ambulantnih vozila, specijalnih putničkih vozila,
          taksi i rent a car, * kod prodaje pravnog lica kao stečajnog dužnika,
          * kada je obveznik RS, autonomna pokrajina, jed.lok.samouprave, * kada
          je međ.ugovorom koji je zaključila RS uređeno da se neće plaćati porez
          na prenos aps.prava. Porez na prenos aps.prava se ne naplaćuje ni za
          prenos prava svojine na stanu ili porodičnoj stambenoj zgradi fizičkom
          licu koje kupuje prvi stan, za površinu 40 kvadratnih metara i za
          članove njegovog domaćinstva do 15 kvadratnih metara po svakom članu,
          pod uslovom da je kupac prvog stana punoletni državljanin RS sa
          prebivalištem u RS i da kupac prvog stana od 1.7.2006.g. nije imao u
          svojini stan na teritoriji RS. UTVRĐIVANjE I NAPLATA POREZA – utvrđuje
          se rešenjem PU. Poreski obveznik je dužan da podnese poresku prijavu u
          roku od 30 dana od dana nastanka obaveze. Ako se radi o prenosu
          aps.prava na nepokretnosti, poreska prijava se uvek podnosi poreskom
          organu u opštini na čijoj se teritoriji nalazi nepokretnost. Ako
          poreski obveznik ne podnese prijavu ili podnese sa netačnim podacima,
          poresko rešenje će se doneti na osnovu podataka iz poslovnih knjiga i
          evidencija poreskog obveznika i činjeničnog stanja utvrđenog u
          postupku kontrole. ZPI propisuje primenu indirektne metode kroz
          nametanje određenih dužnosti: javnom beležniku (da u roku od 10 dana
          od solemnizacije dostavi primerak tog ugovora), organu nadležnom za
          overu potpisa na ugovoru ( 10 dana), sudu (da u roku od 10 dana
          dostavi rešenje kojim se vrši prenos), Zavodu za intelektualnu svojinu
          ( 10 dana od prenosa). Porez na prenos aps.prava dospeva u roku od 15
          dana od dana dostavljanja poreskog rešenja.
          <br />
          <br />
          <br />
          <br />84. Pravna priroda poreza na dodatu vrednost i njegovi tipovi
          Pravnu prirodu PDV-a čine dve vrste karakteristika. Prvu vrstu čine
          one koje su tipične za porez na promet uopšteno a drugu one koje su
          specifične za PDV. Pravnu prirodu svakog poreza na promet, pa tako i
          PDV-a, određuju tri obeležja: 1) PDV je opšti porez – reč je o javnoj
          dažbini koja pogađa promet svih, odnosno širokog kruga dobara i
          usluga. 2) PDV je porez na potrošnju – iako je vezan za isporuke
          dobara i pružanje usluga (promet), porez na promet suštinski pogađa
          rashode koje poreski destinatar ima da bi obezbedio potrošnju. Za
          poreskog obveznika se ne uzima potrošač nego lice kod koga je potrošač
          utrošio svoj novac. 3) PDV je posredni porez – namera zakonodavca da
          ovaj porez bude prevaljen se uvek pretpostavlja, pa je zato posredan
          šorez. Očekuje se da će obveznik PDV-a poreski teret kroz povećanu
          cenu prevaliti na kupca, da bi poreski teret na kraju pogodio ličnu
          potrošnju krajnjeg potrošača. Specifična obeležja kojima se određuje
          pravna priroda PDV-a su: 1) PDV je svefazni porez na promet – u
          pitanju je porez koji se obračunava i plaća na isporuku dobara i
          pružanje usluga u svim fazama proizvodnje i prometa dobara i
          usluga,kao i na uvoz dobara. 2) PDV je nekumulativni svefazni porez na
          promet – to je porez koji, plaćen u jednoj fazi, ne ulazi u poresku
          osnovicu u narednoj fazi prometnog ciklusa. Tipovi PDV-a : U
          savremenim poreskim sistemima dominira potrošni tip PDV-a zasnovan na
          indirektnoj metodi utvrđivanja dodate vrednosti. Dva faktora su
          doprinela ovakvom određenju: način utvrđivanja dodate vrednosti i
          poreski tretman nabavki osnovnih sredstava. a) Sa stanovišta načina
          utvrđivanja dodate vrednosti moguće je razlikovati PDV zasnovan na
          direktnoj i indirektnoj metodi. Direktna metoda je usmerena na
          neposredno određivanje dodate vrednosti, bilo sabiranjem svih
          elemenata cene koji formiraju tu vrednost (zarade, dobit, kamate),
          bilo oduzimanjem ukupne vrednosti obveznikovih nabavki od ukupne
          vrednosti isporuka dobara i preuženih usluga. kod obe varijante, i
          sabiranja i oduzimanja, poreski period za PDV morao bi se poklapati sa
          poreskom godinom a veliki fiskalni značaj PDV-a nameće potrebu da se
          on mnogo češće utvrđuje i naplaćuje (na kvartalnoj ili mesečnoj
          osnovi). Indirektna metoda uopšte nema za cilj da utvrdi dodatu
          vrednost, nego ide za time da se odmah izračuna poreska obaveza
          poreskog obveznika. On je dužan da obračuna PDV na isporuku dobara i
          na pružanje svojih usluga u određenom poreskom periodu, a zatim ima
          pravo da od tog iznosa poreza odbije porez koji su mu u istom poreskom
          periodu snabdevači iskazali u fakturama; porez koji je platio kroz
          nabavnu cenu. Za razliku od direktne metode utvrđivanja dodate
          vrednosti, indirektna metoda dopušta da se PDV utvrđuje i naplaćuje u
          kraćim poreskim periodima (mesečno i kvartalno). Indirektna metoda
          omogućuje efikasno suzbijanje poreske evazije. Ona se zasniva na
          svojevrsnom lancu faktura a prodavac i kupac sami kontrolišu jedan
          drugog jer su im interesi, kada je reč o izbegavanju plaćanja poreza,
          suprotni. Prodavac je, da bi ostvario pravo na odbitak prethodnog
          poreza, dužan da prezentira fakturu u kojoj mu je njegov snabdevač
          iskazao PDV. Ako snabdevač propusti da obračuna porez pri isporuci,
          prodavac će morati da plati pun iznos poreza na svoju isporuku, bez
          mogućnosti da odbije porez koji je trebalo da tereti njegov input. U
          literaturi se navodi više pojavnih oblika nezakonite evazije PDV-a:
          neosnovano isticanje prethodnog poreza (npr korišćenjem lažnih
          faktura), potpuno ili delimično neprijavljivanje prometa (npr u
          slučaju „fantomskih firmi“ iza kojih se nalaze lica kojima je teško
          ući u trag), kao i za jedinstveno tržište EU karakteristične
          „ringišpil“ transakcije. b) Sa stanovišta poreskog tretmana nabavki
          osnovnih sredstava, moguće je razlikovati: potrošni tip PDV-a, dohodni
          tip PDV-a i tip bruto PDV-a. Kod potrošnog tipa PDV-a, poreski
          obveznik koji je nabavio osnovno sredstvo u određenom poreskom periodu
          ima pravo da od PDV-a koji duguje na isporuke dobara ili na pružanje
          usluga u tom poreskom periodu u celosti odbije porez koji mu je
          isporučilac tog odnovnog sredstva obračunao na nabavnu cenu. Taj porez
          će de facto platiti kupac na kojeg se prevaljuje kroz cenu i za koga
          će on predstavljati prethodni porez. Npr proizvođač je isporučio
          autobus poreskom obvezniku, koji vrši usluge u oblasti prevoza
          putnika, po ceni od 10 000 000din. Proizvođač je dužan da kod isporuke
          obračuna PDV po stopi od 20% tako da je dugovani porez 2 000 000din.
          Kod potrošnog tipa PDV-a u uslovima primene indirektne metode, poreski
          obveznik-prevoznik ima pravo na odbitak poreza koji su mu snabdevači
          obračunali u fakturama na isporučene inpute u datom poreskom periodu.
          Ako se pretpostavi da je u poreskom periodu u kojem je isporučen
          autobus, porez koji prevoznik duguje za usluge koje sam pruža 650
          000din, obveznik će od tog iznosa moći da odbije 2 000 000din kao
          prethodni porez, što znači da je stekao pravo na povraćaj PDV-a u
          iznosu od 1 350 000din. Kod dohodnog tipa PDV-a, pravo na odbitak
          poreza koji je obračunao isporučilac osnovnog sredstva u poreskom
          periodu u kojem je izvršena nabavka, ograničeno je na deo poreza koji
          odgovara amortizaciji, dok se preostali deo poreza može srazmerno
          odbijati u godinama koje slede do kraja perioda amortizacije tog
          osnovnog sredstva. Kod tipa bruto PDV-a odbitak poreza obračunatog od
          strane isporučioca uopšte nije dopušten. <br />
          <br />
          <br />
          <br />85. Predmet oporezivanja porezom na dodatu vrednost Transakcije
          koje predstavljaju predmet oporezivanja PDV-om su: 1) isporuka dobara
          i pružanje usluga koje poreski obveznik izvrši u RS uz naknadu u
          okviru obavljanja delatnosti i 2) uvoz dobara u RS. Kada je u pitanju
          isporuka dobara i pružanje usluga, predmet oporezivanja PDV-om postoji
          ako su kumulativno ispunjene sledeće pretpostavke: ** da promet dobara
          i usluga vrši lice koje je poreski obveznik, ** da promet dobara i
          usluga poreski obveznik vrši u okviru obavljanja svoje delatnosti, **
          da se promet dobara i usluga vrši na teritoriji RS, ** da se promet
          dobara i usluga vrši uz naknadu. Kada je reč o uvozu dobara, predmet
          oporezivanja postoji kad god se dobra fizički unose preko carinske
          granice na carinsko područje RS; kod uvoza dobara ne traži se da ga
          vrši lice koje je poreski obveznik, da je izvršen u okviru obavljanja
          delatnosti niti da je dobro uvezeno uz naknadu. U mnogim slučajevima
          se putem pravnih fikcija polje primene PDV-a proširuje ili sužava,
          razlozi mogu biti: materijalne prirode (kad se neki prometi dobara i
          usluga bez naknade smatraju prometom uz naknadu poput upotrebe dobara
          koji su deo poslovne imovine poreskog obveznika za lične potrebe
          osnivača, vlasnika), teritorijalne prirode (srpski PDV se ne
          primenjuje na KiM zbog Rezolucije Saveta bezbednosti OUN 1244),
          personalne prirode (npr primalac dobara i usluga ukoliko strano lice
          samostalno obavlja promet u RS ali nema sedište ni punomoćnika).
          Isporuka dobara – isporuka dobara se definiše kao prenos prava
          raspolaganja na dobrima licu koje tim dobrima može raspolagati kao
          vlasnik. Isporukom dobara se smatraju i: * prenos prava raspolaganja
          na dobrima uz naknadu na osnovu propisa ili drugog akta državnog
          organa, organa teritorijalne autonomije oli lok.samouprave (npr otkup
          pšenice za robne rezerve), * predaja dobara na osnovu ugovora o
          prodaji s odloženim plaćanjem, * predaja dobara po osnovu ugovora o
          lizingu, * prenos dobara od strane vlasnika komisionaru i od strane
          komisionara primaocu, * isporuka dobara proizvedenih ili sastavljenih
          po nalogu naručioca od materijala isporučioca, * uzimanje dobara koji
          su deo poslovne imovine poreskog obveznika za lične potrebe osnivača,
          vlasnika, pod uslovom da se PDV obračunat u prethodnoj fazi prometa na
          ta dobra može odbiti nezavisno od toga da li je ostvareno to pravo na
          odbitak prethodnog poreza. Pružanje usluga – svi poslovi i radnje u
          okviru obavljanja delatnosti koji nisu isporuka dobara, kao i svako
          nečinjenje (npr odricanje od konkurisanja na tržištu uz naknadu) ili
          trpljenje (dopuštanje upotrebe sopstvenih stvari trećim licima).
          pružanjem usluga smatraju se i: * prenos, ustupanje i davanje na
          korišćenje autorskih i srodnih prava, patenata, licenci, zaštitnih
          znakova... * predaja dobara proizvedenih ili sastavljenih po nalogu
          naručioca od materijala naručioca, * ustupanje prava (cesija
          potraživanja), * upotreba dobara koji su deo poslovne imovine poreskog
          obveznika za lične potrebe osnivača, vlasnika, zaposlenih (npr kad se
          traktorom PKB ore privatna njiva direktora), odnosno upotreba dobara u
          neposlovne svrhe poreskog obveznika pod uslovom da se PDV obračunat u
          prethodnoj fazi prometa na ta dobra može odbiti, nezavisno od toga da
          li je ostvareno to pravo na odbitak prethodnog poreza, * pružanje
          usluga koje poreski obveznik izvrši bez naknade za lične potrebe
          osnivača, zaposlenih, vlasnika. Uvoz dobara – svaki unos dobara u
          carinsko područje RS. <br />
          <br />
          <br />
          <br />86. Poreski obveznik i drugi poreski dužnici kod poreza na
          dodatu vrednost Obveznik PDV-a je pravno ili fizičko lice koje
          samostalno isporučuje dobra i pruža usluge u okviru obavljanja
          delatnosti. Pojam „lice“ obuhvata i strano lice tj ono koje u RS nema
          sedište/prebivalište. Obveznik PDV-a je i stalna poslovna jedinica
          stranog lica, tako da je u slučaju kada strano lice u RS ima stalnu
          poslovnu jedinicu, to lice obveznik samo za promet koji ne vrši
          njegova stalna poslovna jedinica (inače je obveznik ona). Kod prometa
          koji ne ide preko stalne poslovne jedinice, strano lice je dužno da
          odredi poreskog punomoćnika, osim ako u srbiji isključivo vrši: a)
          promet usluga za koje se smatra da su pružene elektronskim putem, b)
          promet usluga prevoza putnika autobusima za koje se kao osnovica za
          obračunavanje PDV-a utvrđuje prosečna naknada prevoza za svaki
          pojedinačni prevoz. U svakom slučaju, ako strano lice nije odredilo
          poreskog punomoćnika, primenjuju se pravila o drugim poreskim
          dužnicima (tj obaveza plaćanja prelazi na primaoca dobara i usluga).
          Subjekt će biti obveznik PDV-a ako su kumulativno ispunjeni uslovi da
          obavlja promet dobara i usluga: u okviru obavljanja delatnosti i to
          samostalno. Delatnost je trajna aktivnost proizvođača, trgovca ili
          pružaoca usluga u cilju ostvarivanja prihoda, uključujući i delatnosti
          eksploatacije prirodnih bogatstava, poljoprivrede, šumarstva i
          samostalnih zanimanja. Određenje da je cilj delatnosti „ostvarivanje
          prihoda“ ne znači da je relevantno da li neka aktivnost stvara dobit
          ili ne. PDV će se morati obračunati kad god se izvrši oporeziva
          transakcija čak i ako poreski obveznik ima gubitke. Svojstvo trajnosti
          označava nameru zakonodavca da iz pojma poreskog obveznika isključi
          lice koje na ad hoc osnovi obavlja određene poslove (npr fizičko lice
          koje izgradi zgradu i izvrši prvi prenos prava raspolaganja na njoj
          kao novoizgrađenom građ.objektu). Naravno, poreskom obvezniku se ne
          može dopustiti da zloupotrebom prestanka obavljanja delatnosti gubi
          svojstvo obveznika PDV-a: ako je obveznik registrovan kao pravno lice,
          odnosno preduzetnik kod nadležnog organa, a želi da prestane da
          obavlja delatnost tako da taj prestanak bude relevantan sa stanovišta
          gubitka statusa obveznika PDV-a, dužan je da podnese zahtev za
          brisanje iz registra organu nadležnom za vođenje registra-nadležnom
          poreskom organu podneti zahtev za brisanje iz evidencije obveznika
          PDV-a. Vezivanje trajnosti za upis u registar privrednih subjekata ne
          znači da obveznik PDV-a pored pravnog lica, može biti samo ono fizičko
          lice koje je upisano u registar, npr poreski obveznik je i fizičko
          lice koje izda u zakup zgradu kao poslovni prostor, pod uslovom da je
          ostvarilo zakupninu veću od propisanog limita. Samostalnim obavljanjem
          prometa dobara i usluga smatra se aktivnost koju vrši lice koje nije
          organski integrisano u neko preduzeće ili neku administraciju, koje
          ima odgovarajuću organizacionu slobodu u pogledu ljudskih i
          materijalnih resursa upotrebljenih u vršenju te aktivnosti i koje
          snosi ekonomski rizik inherentan toj aktivnosti. Republika i njeni
          organi, organi teritorijalne autonomije i lok.samouprave, kao i pravna
          lica osnovana zakonom, odnosno aktom organa Republike, ter.aut. ili
          lok.sam. nisu obveznici PDV-a ako obavljaju promet dobara i usluga iz
          delokruga organa, odnosno u cilju obavljanja poslova državne uprave i
          lokalne samouprave. Međutim, oni će biti obveznici PDV-a za promet
          ovih dobara i usluga ako bi izuzimanje od obaveze moglo da dovede do
          narušavanja konkurencije (npr ako sanitarnu kontrolu mleka, pored
          laboratorije Ministarstva poljoprivrede i zaštite životne sredine,
          vrše i druge akreditovane laboratorije), kao i za promet dobara i
          usluga izvan delokruga organa (npr ako Ministarstvo odbrane ima
          odmaralište u kojem se pružaju usluge hotela i restorana), a koji su
          oporezivi u skladu sa ZPDV. Drugi poreski dužnici – to su: * primalac
          dobara i usluga, ako strano lice nije odredilo poreskog punomoćnika.
          Izuzetno, kada strano lice vrši promet dobara i usluga u Srbiji licu
          koje nije obveznik PDV-a, a naknadu za taj promet u ime i za račun
          stranog lica naplaćuje obveznik PDV-a, poreski dužnik za taj promet je
          obveznik PDV-a koji naplaćuje naknadu, * lice koje u računu iskaže PDV
          a nije obveznik PDV-a (npr vodoinstalater čiji ukupan promet u
          prethodnih 12 meseci nije veći od 8 000 000din, a koji nije optirao da
          bude poresi obveznik) ili nije izvršilo promet dobara i usluga. Ova
          lica jesu poreski dužnici jer na osnovu izdatih računa primalac dobara
          ili usluga može da izvrši odbitak prethodnog poreza, a-da obaveza za
          izdavaoce ovakvih računa nije propisana- trezor od njih ne bi naplatio
          prihod po odnovu PDV-a (jer nisu poreski obveznici), * lice koje uvozi
          dobro, bez obzira da li je inače obveznik PDV-a ili nije. Primaoci
          dobara ili usluga iz člana 10.stav 2. ZPDV – izuzetno od pravila o
          poreskom obvezniku kao isporučiocu dobara/pružaocu usluga, u sledećim
          situacijama poreski dužnik je primalac dobara ili usluga: * primalac
          dobara ili usluga-obveznik PDV-a: za promet sekundarnih sirovina i
          usluga koje su neposredno povezane sa tim dobrima, izvršen od strane
          drugog obveznika PDV-a, * primalac dobara obveznik PDV-a: za promet
          građ.objekata i ekonomski deljivih celina u okviru tih objekata,
          izvršen od strane drugog obveznika PDV-a, u slučaju kada je ugovorom
          na osnovu kojeg se vrši promet tih dobara predviđeno da će se na
          promet obračunati PDV, * primalac dobara i usluga iz oblasti
          građevinarstva obveznik PDV-a, odnosno Republika i njeni organi, kao i
          pravna lica osnovana zakonom u cilju obavljanja poslova državne uprave
          koji nisu obveznici PDV-a jer obavljaju promet iz delokruga organa :
          za promet izvršen od strane obveznika PDV-a, * primalac električne
          energije i prirodnog gasa koji se isporučuju preko prenosne,
          transportne i distributivne mreže obveznik PDV-a, koji je ova dobra
          nabavio radi dalje prodaje: za isporuku električne energije i
          prirodnog gasa izvršenu od strane drugog obveznika PDV-a, * primalac
          dobara ili usluga obveznik PDV-a: za promet izvršen od strane drugog
          obveznika PDV-a kod prometa hipotekovane nepokretnosti kod realizacije
          hipoteke, predmeta založnog prava kod realizacije ugovora o zalozi,
          dobara i usluga nad kojima se sprovodi izvršenje u izvršnom postupku,
          * sticalac imovine ili dela imovine čiji je prenos izvršen sa naknadom
          ili bez, ili kao ulog posle čijeg prenosa su prestali uslovi da je
          sticalac obveznik PDV-a ili je tim prenosom postao obveznik PDV-a i da
          produžuje da obavlja istu delatnost. Ovaj mehanizam se naziva obrnuta
          naplata – reverse change. Poreski punomoćnik – za strano lice koje
          isporučuje dobra i pruža usluge u RS propisana je obaveza da odredi
          poreskog punomoćnika. Strano pravno lice može odrediti samo jednog
          punomoćnika. Poreski punomoćnik može biti fizičko lice, uključujući i
          preduzetnika, odnosno pravno lice koje ima prebivalište/sedište u RS,
          koje je evidentirani obveznik PDV- najmanje 12 meseci pre podnošenja
          zahteva za odobravanje poreskog punomoćstva, koje na dan podnošenja
          zahteva nema dospele, a neplaćene obaveze za javne prihode, koje nije
          pravosnažno osuđeno za poresko krivično delo i kojem je nadležni
          poreski organ, na osnovu podnetog zahteva, rešenjem odobrio poresko
          punomoćstvo. Poreski punomoćnik stranog lica ne može biti njegova
          stalna poslovna jedinica. <br />
          <br />
          <br />
          <br />87. Mesto i vreme isporuke dobara i pružanja usluga; nastanak
          obaveze po osnovu poreza na dodatu vrednost Određivanje mesta prometa
          dobara odnosno usluga od značaja je zbog toga što će neka transakcija,
          čak i ukoliko ispunjava ostale uslove, predstavljati neoporezivi
          promet ako je izvršena van teritorije RS. Mesto isporuke dobara – kao
          mesto isporuke dobara može se javiti: 1) mesto u kojem se dobro nalazi
          u trenutku započinjanja slanja ili prevoza do primaoca ili, po
          njegovom nalogu, do trećeg lica – ako dobro šalje ili prevozi
          isporučilac, primalac ili treće lice, po njegovom nalogu. Npr ako je
          kupac iz Makedonije nabavio dobra od prodavca iz Srbije, pa prodavac
          šalje ta dobra u Makedoniju, mesto prometa dobara je u Srbiji jer se
          dobra u trenutku kada počinje slanje ili prevoz nalaze u Srbiji. Taj
          promet je oslobođen PDV-a sa pravom na odbitak prethodnog poreza (jer
          se radi o izvozu dobara), 2) mesto ugradnje ili montaže dobra – ako se
          dobro ugrađuje ili montira od strane isporučioca ili, po njegovom
          nalogu, od strane trećeg lica. Npr ako nemački prodavac isporuči
          srpskom poreskom obvezniku mašinu rasklopljenu na delove, koju montira
          u srbiji, mesto prometa je u RS. Izvoznik je oslobođen sa pravom na
          odbitak prethodnog poreza a srpski PDV u vezi sa mašinom dužan je da
          plati kupac-uvoznik, 3) mesto u kojem se dobro nalazi u trenutku
          isporuke – ako se dobro isporučuje bez otpreme, odnosno prevoza. Npr
          ako su dobra stavljena na raspolaganje kupcu u RS, mesto prometa
          dobara je u RS, ako su stavljena na raspolaganje kupcu-poreskom
          obvezniku srpskog PDV-a van teritorije RS mesto prometa je van RS ali
          će se PDV obračunati i platiti pri uvozu tih dobara u RS, 4) mesto u
          kojem primalac sledećih dobara, koji ih je nabavio radi dalje prodaje,
          ima sedište ili stalnu poslovnu jedinicu kojima se ta dobra
          isporučuju: električne energije, prirodnog gasa i energije za
          grejanje, odnosno hlađenje, čija se isporuka vrši preko prenosne,
          transportne i distributivne mreže, 5) mesto prijema sledećih dobara
          kada se isporučuju za krajnju potrošnju: vode, električne energije,
          prirodnog gasa i energije za grejanje/hlađenje. Mesto pružanja usluga
          – opšte pravilo je da je mesto prometa usluga mesto u kojem pružalac
          usluga obavlja svoju delatnost. To je mesto sedišta poreskog
          obveznika, upisano, kao takvo, u odgovarajući registar. Ako npr
          preduzeće sa sedištem u italiji pruži obvezniku srpskog PDV-a uslugu
          štampanja reklamnog materijala, mesto prometa te usluge biće izvan
          teritorije RS i biće neoporeziv sa stanovišta srpskog ZPDV. Ali, ako
          npr Air Serbia iznajmi avion makedonskom avio-prevozniku, mesto
          pružanja usluge je u RS. Ukoliko se promet vrši preko poslovne
          jedinice, mestom prometa smatraće se mesto poslovne jedinice. Kao
          mesto prometa može se javiti i mesto: * u kojem se nalazi
          nepokretnost, za uslugu neposredno povezanu sa tom nepokretnošću, *
          gde se obavlja prevoz, a ako se prevoz obavlja i u RS i u
          inostranstvu, oporeziv je samo deo prevoza izvršen u RS, * gde je
          usluga stvarno pružena, za usluge iz oblasti kulture, umetnosti,
          sporta, nauke i obrazovanja, zabavno-estradne i sl usluge, za usluge
          procene pokretnih stvari u oblasti transporta, * u kojem primalac
          usluge obavlja delatnost ili ima poslovnu jedinicu za koju se pruža
          usluga, odnosno u kojem primalac usluge ima sedište ili prebivalište
          za usluge iznajmljivanja pokretnih stvari, telekomunikacione usluge,
          davanje na korišćenje i prenos autorskih prava, bankarsko i
          finansijsko poslovanje..., * u kojem se isporuče dobra ili pruže
          usluge, za usluge posredovanja. Mesto uvoza dobara – mesto u kojem je
          uvezeno dobro uneto u carinsko područje RS. Vreme isporuke dobara –
          porez postaje „naplativ“ kada poreske vlasti u datom momentu postanu
          ovlašćene po zakonu da zahtevaju porez od platioca poreza, bez obzira
          na to što rok plaćanja može biti odložen. Porez dospeva 15 dana po
          isteku poreskog perioda. Isporuka dobara nastaje danom: * otpočinjanja
          slanja ili prevoza dobara primaocu ili, po njegovom nalogu, trećem
          licu-ako dobra šalje ili prevozi isporučilac, primalac ili treće lice
          po njihovom nalogu, * preuzimanja dobara od strane primaoca-u slučaju
          ugradnje ili montaže dobara od strane isporučioca ili, po njegovom
          nalogu, trećeg lica, * prenosa prava raspolaganja na dobrima
          primaocu-ako se dobro isporučuje bez otpreme, odnosno prevoza, *
          prenosa prava raspolaganja na električnoj energiji, prirodnom gasu i
          energiji za grejanje/hlađenje čija se isporuka vrši preko prenosne,
          transportne i distributivne mreže-ako je primalac lice koje je ova
          dobra nabavilo radi dalje prodaje, * očitavanja stanja primljene vode,
          električne energije, prirodnog gasa i energije za grejanje/hlađenje u
          cilju obračuna potrošnje-kod prometa vode, el.energije... Pružanje
          usluga nastaje danom kada je: * završeno pojedinačno pružanje
          usluge-kod tzv trenutnih usluga koje se iscrpljuju u jednoj ili
          nekoliko tesno povezanih radnji (npr frizerska usluga), * prestao
          pravni odnos (ugovor) koji je osnov pružanja usluge-kod usluga sa
          trajnim izvršenjem, koje mogu biti: a) „vremenski ograničene“-kada se
          unapred određuje da će ugovor kojim se poreski obveznik obavezuje
          nekom licu da mu pruži ovakvu uslugu prestati istekom određenog roka
          ili b) „vremenski neograničene“-kada ugovor prestaje otkazom jedne od
          strana, * poslednjeg dana perioda za koji se izdaje račun-kod usluga
          kod kojih se izdaju periodični računi, * okončano pružanje delimične
          usluge-kod delimičnih usluga koje postoje ako je za određene delove
          ekonomski deljive usluge posebno ugovorena naknada (npr usluga
          građenja objekta po fazama). Uvoz dobara nastaje danom kada je dobro
          uneto u carinsko područje RS. Nastanak poreske obaveze – Za momenat
          nastanka poreske obaveze vezuju se: a) momenat u kojem je poreski
          obveznik dužan da izda račun za izvršen promet dobara/usluga, b)
          poreski period u kojem poreski obveznik prikazuje oporezivi promet u
          poreskoj prijavi i utvrđuje visinu poreske obaveze, v) momenat u kojem
          nastaje pravo primaoca dobra ili usluge na odbitak prethodnog poreza,
          g) momenat u kojem porez mora biti plaćen (osim u slučaju obveznika
          kojem je odobreno odlaganje plaćanja PDV-a do poreskog perioda u kojem
          je naplatio potraživanje po osnovu izvršenog prometa dobara i usluga).
          Poreska obaveza kod PDV-a nastaje danom kada se najranije izvrši jedna
          od sl. radnji: 1) promet dobara i usluga, 2) naplata, odnosno plaćanje
          – ako je naknada ili deo naknade naplaćen, odnosno plaćen pre prometa
          dobara i usluga (avansno plaćanje), 3) izdavanje računa – kod usluga
          prenosa, ustupanja i davanja na korišćenje autorskih i srodnih prava,
          patenata, licenci i drugih prava intelektualne svojine, 4) nastanak
          obaveze plaćanja carinskog duga, kod uvoza dobara, a ako te obaveze
          nema, danom u kojem bi nastala obaveza plaćanja tog duga. Kod uvoza
          dobara, relevantan je jedan od sledećih dana: 1) dan prometa dobara,
          2) dan nastanka obaveze plaćanja carinskog duga, a ako te obaveze
          nema, dan u kojem bi nastala obaveza plaćanja tog duga. Obaveza
          plaćanja carinskog duga nastaje u trenutku: * prihvatanja deklaracije,
          * nezakonitog unošenja robe u carinsko područje, * nezakonitog
          izuzimanja robe ispod carinskog nadzora, * prestanka ispunjenja
          obaveza koje proizlaze iz privremenog smeštaja ili drugog carinskog
          postupka, u koji je roba bila stavljena, * kada je roba stavljena u
          određeni carinski postupak, ako se naknadno utvrdi da nije bio
          ispunjen jedan od propisanih uslova za njeno stavljanje u taj postupak
          ili za primenu povoljnijeg tretmana, * kada se roba potroši ili prvi
          put upotrebi u slobodnoj zoni pod uslovima ili na način koji nisu u
          skladu sa propisima. <br />
          <br />
          <br />
          <br />88. Osnovica i stope poreza na dodatu vrednost Osnovica PDV-a
          kod isporuke dobara i pružanja usluga je iznos naknade koju obveznik
          prima ili treba da primi za isporučena dobra ili pružene usluge od
          primaoca dobara ili trećeg lica, u koju nije uključen PDV. U osnovicu
          se uračunavaju i akcize, carina i druge uvozne dažbine, kao i ostali
          javni prihodi, sem PDV-a, svi sporedni troškovi koje obveznik
          zaračunava primaocu dobara i usluga (provizija, pakovanje, prevoz).
          Osnovica PDV-a ne sadrži: popuste i druga umanjenja cene koji se
          primaocu dobara/usluga odobravaju u momentu vršenja prometa, i iznose
          koje obveznik naplaćuje u ime i za račun drugog ako taj iznos prenosi
          licu u čije ime i za čiji račun je izvršio naplatu (npr špediter). U
          specijalnim slučajevima oporezivih transakcija u vidu prometa dobara
          ili usluga bez naknade, ili pružanje usluga koje poreski obveznik
          izvrši bez naknade za lične potrebe osnivača, vlasnika ili drugih
          lica, poresku osnovicu čini nabavna cena, odnosno cena koštanja tih
          ili sličnih dobara ili usluga u momentu prometa, pri čemu se PDV ne
          uračunava u osnovicu. U slučaju prevoza putnika autobusima, koji vrši
          lice koje nema mesto stvarne uprave u RS (u praksi su to autobusi s
          inostranim registarskim tablicama), osnovicu čini prosečna naknada
          prevoza za svaki pojedinačni prevoz. Osnovica PDV-a kod uvoza dobara
          je vrednost uvezenog dobra utvrđena po carinskim propisima (carinska
          vrednost). U nju se uračunava i: akciza, carina i druge uvozne dažbine
          kao i ostali javni prihodi osim PDV-a, svi sporedni troškovi koji su
          nastali do prvog odredišta u RS (u meri u kojoj već nisu uračunati u
          carinsku vrednost). Poreska osnovica se naknadno može uvećati kada se
          ostvari viša naknada od ugovorene, bez obzira iz kojih razloga.
          Poreska osnovica se naknadno može smanjiti ako je došlo do: vraćanja
          dobara, poništenja ugovora, nemogućnosti naplate. Ako se osnovica
          naknadno izmeni (smanji), obveznik koji je izvršio promet dobara i
          usluga može da ispravi iznos PDV-a samo ako obveznik kome je izvršen
          promet dobara i usluga ispravi odbitak prethodnog PDV-a i ako o tome
          pismeno obavesti isporučioca dobara i usluga. Ako je isporuka dobara i
          usluga izvršena obvezniku koji nema pravo na odbitak prethodnog PDV-A,
          odnosno licu koje nije obveznik PDV-a, izmenu osnovice obveznik može
          da izvrši ako poseduje dokument o smanjenju naknade za izvršeni promet
          dobara i usluga tim licima. U ZPDV postoje opšta i posebna poreska
          stopa. Posebna stopa se primenjuje samo na isporuke dobara/usluga,
          odnosno uvoz dobara koji su eksplicitno navedeni u ZPDV, dok se opšta
          stopa primenjuje na sve ostale oporezive promete dobara i usluga i
          uvoze dobara. Pošto je iz poreske osnovice isključen PDV (tj poreska
          stopa se primenjuje na osnovicu u koju nije uračunat PDV), u praksi se
          pojavljuje potreba za izračunavanjem tzv „preračunate“ opšte stope
          PDV-a, koja pokazuje koliko je učešće PDV-a u „bruto“ ceni.
          preračunata stopa se može izračunati primenom sledeće formule:
          (zakonska stopa x 100)/(100 + zakonska stopa) i za datu vrednost opšte
          stope PDV-a od 20% iznosu 16,66%. Posebna stopa PDV-a iznosi 10% (
          9,09%) i po ovoj stopi se oporezuje promet sledećih dobara/usluga:
          hleba i drugih pekarskih proizvoda, voća, povrća, mesa, žitarica,
          lekova, protetičkih sredstava, udžbenika, dnevnih novina, usluga
          smeštaja u ugostiteljskim objektima, prirodnog gasa, toplotne energije
          za potrebe grejanja, prevoz putnika, uvoz navedenih dobara. <br />
          <br />
          <br />
          <br />89. Poreska oslobođenja kod poreza na dodatu vrednost PDV je
          paradoksalan. PDV je porez kod kojeg su oni koji za sebe veruju da su
          oslobođeni u stvari oporezovani, a oni koji za sebe veruju da su
          oporezovani u načelu su oslobođeni. Prvi paradoks se može iskazati
          rečima da je „oslobođeni u stvari pogođeni“. Obveznik čije su
          transakcije oslobođene ne obračunava PDV na svoje isporuke ali nema ni
          pravo da odbije porez koji mu je obračunat u nabavnoj ceni. Ovakvo
          oslobođenje znači da će, iako je na osnovu zakona oslobođen, poreski
          obveznik faktički poneti teret PDV-a koji je platio kroz nabavnu cenu,
          budući da ga ne može odbiti od poreza koji bi obračunavao na svoje
          isporuke (jer zbog oslobođenja ne obračunava nikakav porez).
          Oslobođeni poreski obveznik prolazi kao krajnji potrošač; na njega je
          konačno prevaljen trošak PDV-a koji su mu obračunali snabdevači. Cena
          dobra/usluge je niža zbog toga što PDV nije obračunat (što za kupce u
          krajnjoj potrošnji može biti povoljnije), ali je marža poreskog
          obveznika manja zbog troška neprevaljenog prethodnog poreza. Drugi
          paradoks glasi: „ oporezovani je u stvari rasterećeni“. Iako je dužan
          da obračuna PDV na isporuke dobara/usluga, obveznik ima prava da od
          poreza koji duguje odbije porez koji mu je obračunat u nabavnoj ceni
          (prethodni porez) a uz to, podižući cenu po kojoj prodaje svoj output
          za iznos PDV-a, poreski teret prevaljuje na kupca, odnosno korisnika
          usluga. Oslobođenje sa pravom na odbitak prethodnog poreza se najčešće
          ograničava na izvoz dobara i na prevozne i druge usluge u neposrednoj
          vezi s izvozom. Od uvoznika u zemlji odredišta se očekuje da prilikom
          uvoza plati domaći PDV. - U ZPDV postoje dve osnovne vrste poreskih
          oslobođenja: 1) Poreska oslobođenja sa pravom na odbitak prethodnog
          poreza – PDV se ne plaća, pri čemu poreski obveznik ima pravo na
          odbitak prethodnog poreza na isporuke dobara i pružanje usluga koji se
          odnose na: a) izvoz i prateće usluge: * promet dobara koja obveznik,
          ili treće lice po njegovom nalogu, šalje ili otprema u inostranstvo, *
          promet dobara koja inostrani primalac ili treće lice po njegovom
          nalogu, šalje ili otprema u inostranstvo, * promet dobara koja
          inostrani primalac otprema u prtljagu koji nosi sa sobom u
          inostranstvo: ako se dobra otpremaju pre isteka 3 kalendarska meseca
          po isporuci tih dobara i ako je ukupna vrednost isporučenih dobara
          veća od 150e u dinarskoj protivvrednosti, * prevozne i ostale usluge
          koje su u neposrednoj vezi s izvozom, tranzitom ili privremenim uvozom
          dobara, b) slobodne zone, slobodne carinske prodavnice i postupak
          carinskog skladištenja: * unos dobara u slobodnu zonu, pružanje
          prevoznih i drugih usluga korisnicima slobodnih zona koje su
          neposredno povezane s tim unosom i promet dobara i usluga u slobodnoj
          zoni za koje bi obveznik, korisnik slobodne zone, imao pravo na
          odbitak prethodnog poreza kada bi ta dobra ili usluge nabavljao za
          potrebe obavljanja delatnosti van slobodne zone, * otpremanje dobara u
          slobodne carinske prodavnice otvorene na aerodromima otvorenim za
          međunarodni saobraćaj, kao i na isporuku dobara iz slobodnih carinskih
          prodavnica, * promet dobara koja su u postupku carinskog skladištenja,
          v) usluge na dobrima koja se uvoze radi kasnijeg izvoza, g)
          međunarodni prevoz u vazdušnom i rečnom saobraćaju: * za nerezidentno
          preduzeće koje vrši prevoz, poresko oslobođenje važi samo u slučaju
          uzajamnosti, * isporuke letilica, brodova, servisiranje, popravke,
          održavanje, * promet dobara i usluga namenjenih neposrednim potrebama
          pomenutih letilica, brodova, d) monetarno zlato: * isporuke zlata
          Narodnoj banci Srbije, đ) izbegavanje duplog oporezivanja: * prevozne
          i ostale usluge, koje su povezane s uvozom dobara, ako je vrednost tih
          usluga sadržana u osnovici PDV-a (zato što je na tu osnovicu primenjen
          porez kod uvoza dobara), e) diplomatsko-konzularne privilegije: *
          dobra i usluge namenjene za službene i lične potrebe, ž) situacije
          predviđene međunarodnim ugovorima: * promet dobara i usluga koji se
          vrši u skladu s ugovorom o donaciji, * promet dobara i usluga koji se
          vrši u skladu s ugovorima o kreditu, zajmu, z) posredovanje : * usluge
          posredovanja koje se odnose na prethodno navedeni oslobođeni promet
          dobara i usluga, 2) Poreska oslobođenja bez prava na odbitak
          prethodnog poreza – PDV se ne plaća, pri čemu poreski obveznik nema
          pravo na odbitak prethodnog poreza, na isporuke dobara i pružanja
          usluga koji se odnose na: a) promet novca i kapitala (finansijske
          usluge): * poslovanja i posredovanja u poslovanju zakonskim sredstvima
          plaćanja, sem papirnog i kovanog novca koji se ne koristi kao zakonsko
          sredstvo plaćanja ili ima numizmatičku vrednost, * poslovanje
          akcijama, HOV, * kreditni poslovi, pozajmice, * depoziti, tekući žiro
          računi, * čekovi, menice, * poslovanje društava za upravljanje
          investicionim fondovima, * poslovanje društava za upravljanje
          dobrovoljnim penzijskim fondovima, b) ostale isporuke dobara i
          pružanje usluga koje je iz administrativno-tehničkih razloga teško
          oporezovati PDV-om: * usluga osiguranja i reosiguranja, uključujući
          prateće usluge agencija, * zemljišta, davanje u zakup zemljišta, *
          objekata i njihov promet, * dobara i usluga za koje pri nabavci
          obveznik nije imao pravo na odbitak prethodnog poreza ( npr.putničkog
          automobila), * usluga zakupa stanova ako se koriste za stambene
          potrebe, * udela, HOV, v) situacije kada se radi o dobrima i uslugama
          koji su toliko neophodni da zaslužuju da budu bez poreza: * poštanske
          usluge od strane javnog preduzeća, * usluge zdravstvenih ustanova, *
          usluge lekara, stomatologa, * ljudski organi, tkiva, krv, * usluge
          socijalnog staranja i zaštite, dečije zaštite, * usluge smeštaja
          učenika i studenata u domovima, * usluga obrazovanja, * usluge iz
          oblasti kulture i nauke, * usluge verskog karaktera. - Poreska
          oslobođenja kod uvoza dobara – uvoz dobara na osnovu ugovora o
          donaciji, uvoz dobara čija se isporuka vrši preko prenosne,
          transportne i distributivne mreže (el.energija, prirodni gas), uvoz
          dobara u slobodne carinske prodavnice, uvoz dobara koji se privremeno
          uvoze pa izvoze, uvoz dobara koja se nalaze u tranzitu. <br />
          <br />
          <br />
          <br />90. Prethodni porez kod poreza na dodatu vrednost, podela
          prethodnog poreza i srazmerni poreski odbitak Prethodni porez
          predstavlja mehanizam kojim se obezbeđuje nekumulativnost PDV-a kao
          svefaznog poreza na promet. ZPDV definiše prethodni porez kao iznos
          PDV-a obračunat u prethodnoj fazi prometa dobara i usluga (od strane
          snabdevača), odnosno plaćen pri uvozu dobara (od strane obveznika), a
          koji obveznik može da odbije od PDV-a koji duguje na svoje isporuke
          dobara i pružanje usluga. Pravo na odbitak prethodnog poreza imaju: 1)
          poreski obveznik (a taj status mora imati i lice koje, kao isporučilac
          dobara ili pružalac usluga, obračunava poreskom obvezniku PDV, koji bi
          ovaj koristio kao prethodni porez), 2) poreski dužnik – primalac
          dobara i usluga, kada strano lice nije odredilo poreskog punomoćnika,
          ako je obračunao PDV, 3) poreski dužnik – primalac dobara ili usluga
          iz člana 10.ZPDV ako je obračunao PDV pri nabavci navedenih dobara ili
          usluga. Poreski obveznik može prethodni porez: * odbiti u celosti, *
          uopšte ga ne može odbiti, * delimično odbiti (kada nabavljena i
          uvezena dobra i pružene usluge istovremeno koristi za promet dobara i
          usluga za koji ne postoji pravo na odbitak prethodnog poreza i za
          promet dobara i usluga za koji postoji pravo na odbitak prethodnog
          poreza). Uslovi za odbitak prethodnog poreza mogu se podeliti na: 1)
          materijalne – Kada su u pitanju materijalni uslovi za odbitak
          prethodnog poreza, poreski obveznik može da ostvari pravo na odbitak
          prethodnog poreza ako dobra nabavljena u RS ili iz uvoza, odnosno
          primljene usluge, koristi za promet dobara/usluga: * koji je oporeziv
          PDV-om ( npr ako škola nabavi kompjuter koji će koristiti za pružanje
          usluga obrazovanja, koje su oslobođene PDV-a bez prava na odbitak
          prethodnog poreza, neće imati pravo da kao prethodni porez odbije PDV
          koji je obračunao prodavac kompjutera, a ako kompjuter nabavi
          konsultanska firma za potrebe pružanja konsultanskih usluga, postojaće
          pravo na odbitak prethodnog poreza), * za koji postoji oslobođenje sa
          pravom na odbitak prethodnog poreza (Air Serbia nabavi kerozim na
          svoje letilice koje koristi u saobraćaju), * koji je izvršen u
          inostranstvu pa zato ne predstavlja oporezivu transakciju, 2) formalne
          – Kada su u pitanju formalni uslovi, poreski obveznik mora da
          poseduje: * račun izdat od strane drugog obveznika u prometu o iznosu
          prethodnog poreza, sa svim propisanim podacima, * dokument o izvršenom
          uvozu dobara (carinsku deklaraciju) u kojem je iskazan PDV i dokument
          kojim se potvrđuje da je iskazani PDV plaćen prilikom uvoza. Ako iz
          nekog razloga poreski obveznik ne iskoristi pravo na odbitak
          prethodnok poreza, to pravo može iskoristiti u roku od 5 godina od
          isteka godine u kojoj je stekao ovo pravo. Poreski obveznik nema pravo
          na odbitak prethodnog poreza po osnovu: * nabavke, proizvodnje i uvoza
          putničkih automobila, motocikala, jahti, čamaca i vazduhoplova,
          objekata za smeštaj tih dobara, goriva i potrošnog materijala za
          njihove potrebe, održavanje, popravke... * izdataka za ugostiteljske
          usluge, izdataka u korist poslovnih partnera, * izdataka za ishranu i
          prevoz zaposlenih lica za dolazak na posao, odnosno odlazak. Obveznik
          PDV-a koji nije imao pravo na odbitak prethodnog poreza po osnovu
          nabavke opreme i materijala za vršenje delatnosti i ulaganja u
          objekte, može naknadno ostvariti to pravo ako u roku od 5 godina od
          prve upotrebe opreme, a 10 godina od prve upotrebe ili ulaganja u
          slučaju objekata, ispuni uslove za ostvarivanje tog prava. takav
          obveznik može naknadno da ostvari pravo na odbitak dela prethodnog
          poreza koji je srazmeran periodu jednakom razlici između ovih rokova i
          perioda u kojem obveznik nije ispunjavao uslove za ostvarivanje prava
          na odbitak prethodnog poreza, npr ako dve godine nije ispunjavao
          uslove a rok iznosi pet godina, srazmerni deo naknade stečenog
          poreskog odbitka je 3/5 tj 60%. Kod delimičnog odbijanja prethodnog
          poreza, postoje dve mogućnosti: podela prethodnog poreza i primena
          srazmernog poreskog odbitka, pri čemu je poreski obveznik dužan da
          prvo primeni podelu pa tek ako je ona neizvodiva, srazmerni poreski
          odbitak. Podelu prethodnog poreza obveznik sprovodi prema ekonomskoj
          pripadnosti na deo koji ima pravo da odbije i na deo koji nema pravo
          da odbije od PDV-a koji duguje. Npr poreski obveznik-banka obavlja
          poslovanje u prometu novca i kapitala koje je oslobođeno od PDV-a bez
          prava na odbitak prethodnog poreza, ali i pruža uslugu iznajmljivanja
          sefova, koja je oporeziva. Ukoliko u poreskom periodu meseca septembra
          banka izvrši nabavke: računara, kancelarijskog materijala, telefonskih
          usluga i sefova za potrebe pružanja usluga iznajmljivanja, onda ona
          može, na osnovu kriterijuma ekonomske pripadnosti (pošto sefovi služe
          isključivo za oporezivu transakciju), odbiti celokupan PDV obračunat
          pri nabavci sefova od PDV-a koji duguje za mesec septembar (reč je o
          PDV-u čiju osnovicu predstavlja ukupan iznos zakupnine u tom mesecu).
          U slučaju kada poreski obveznik ne može da izvrši podelu prethodnog
          poreza, on može da odbije srazmerni deo prethodnog poreza koji
          odgovara učešću prometa dobara i usluga sa pravom na odbitak
          prethodnog poreza koji u koji nije uključen PDV, u ukupnom prometu u
          koji nije uključen PDV. Procenat srazmernog odbitka za poreski period
          utvrđuje se stavljanjem u odnos prometa dobara i usluga sa pravom na
          odbitak prethodnog poreza u koji nije uključen PDV i ukupnog prometa
          dobara i usluga u koji nije uključen PDV, izvršenog od 1.1. tekuće
          godine do isteka poreskog perioda za koji se podnosi poreska prijava.
          Procedura primene srazmernog poreskog odbitka odvija se u pet
          sukcesivnih stadijuma: 1) ustanovljava se procenat srazmernog odbitka,
          2) utvrđuje se ukupan iznos prethodnog poreza, 3) utvrđuje se iznos
          prethodnog poreza koji je opredeljen podelom prema ekonomskoj
          pripadnosti, član 30., 4) utvrđuje se iznos prethodnog poreza za koji
          obveznik nema pravo na odbitak, član 29., 5) primenjuje se formula za
          izračunavanje iznosa srazmernog odbitka. Npr: obveznik je u poreskom
          periodu meseca oktobra izvršio nabavku dobara i primio usluge za
          vršenje delatnosti u iznosu od 1 000 000din, s obračunatim PDV-om od
          200 000din, od čega se na nabavku goriva za putnički automobil odnosi
          25 000din (s obračunatim porezom od 5 000din). U istom poreskom
          periodu ostvario je ukupan promet dobara i usluga od 1 500 000din, od
          čega je oporezivi promet 1 000 000din, a oslobođeni promet bez prava
          na odbitak prethodnog poreza 500 000din. Ukupan promet obveznika od
          1.1. do 31.10. iznosi 10 000 000din, od čega sa pravom na odbitak
          prethodnog poreza 8 000 000din, a bez prava na odbitak 2 000 000din.
          1) utvrđivanje procenta srazmernog odbitka: procenat srazmernog
          odbitka = (ukupan promet dobara i usluga sa pravom na odbitak
          prethodnog poreza, od 1.1. do isteka poreskog perioda za koji se
          podnosi poreska prijava) / (ukupan promet dobara i usluga sa pravom i
          bez prava na odbitak prethodnog poreza, od 1.1. do isteka poreskog
          perioda za koji se podnosi poreska prijava), pa se rezultat pomnoži sa
          100; 8 000 000/10 000 000 x 100= 80%, 2) ukupan iznos prethodnog
          poreza u oktobru je 200 000din, 3) po kriterijumu ekonomske
          pripadnosti, obveznik je mogao odmah da pripiše, recimo, 120 000din
          prethodnog poreza oporezivim transakcijama, a 2000din prethodnog
          poreza isporukama za koje nema pravo na odbitak prethodnog poreza, 4)
          za iznos od 5000din ne postoji pravo na odbitak prethodnog poreza na
          osnovu izričite zakonske odredbe koja se odnosi na nabavke goriva za
          putničke automobile, 5) formula za izračunavanje iznosa srazmernog
          odbitka: iznos srazmernog odbitka = ((iznos ukupnog prethodnog
          poreza–(iznos prethodnog poreza član 30. + iznos prethodnog poreza
          član 29.)) x procenat srazmernog odbitka, a to je: ((200 000-(122
          000+5 000))x80% = 58 400. Dakle, ukupan iznos prethodnog poreza koji
          može da odbije u poreskom periodu meseca oktobra jednak je zbiru
          prethodnog poreza pripisanog oporezivim transakcijama na osnovu
          ekonomske pripadnosti i iznosa srazmernog odbitka: 120 000+58 400=178
          400din. <br />
          <br />
          <br />
          <br />91. Posebni postupci oporezivanja u sistemu poreza na dodatu
          vrednost: mali poreski obveznici, poljoprivrednici, turističke
          agencije i polovna dobra, umetnička dela, kolekcionarska dobra i
          antikviteti Za nekoliko situacija gde se, inače, ne bi očekivali
          izdašni fiskalni prihodi, propisani su posebni, u određenoj meri
          pojednostavljeni, postupci oporezivanja PDV-om: 1) Mali poreski
          obveznici – Oni, u načelu, ne predstavljaju vrstu poreskih obveznika.
          Njihov položaj je sličan položaju krajnjih potrošača, iako samostalno
          obavljaju promet usluga i dobara, u okviru obavljanja delatnosti. Mali
          poreski obveznici ne obračunavaju i ne plaćaju PDV, te ga ni ne
          iskazuju u računima o izvršenom prometu dobara i usluga i ne vode
          evidenciju, ali nemaju ni pravo na odbitak prethodnog poreza. Malim
          poreskim obveznikom se smatra lice koje vrši promet dobara i usluga na
          teritoriji RS, odnosno u inostranstvu, a čiji ukupan promet koji je
          oporeziv PDV-om ili za koji postoji oslobođenje s pravom na odbitak
          prethodnog poreza, u prethodnih 12 meseci, nije veći od 8 000 000din.
          Okolnost da nema prava na odbitak prethodnog poreza može u toj meri
          biti nepovoljna za malog poreskog obveznika da u potpunosti potre
          prednosti koje mu pruža poresko oslobođenje. Ovo će se dešavati
          ukoliko mali poreski obveznik ima veliko učešće inputa nabavljenih od
          poreskih obveznika s obračunatim PDV-om (jer ne može odbiti prethodni
          porez,pa mu troškovi narastaju), kao i ukoliko mu je značajno učešće
          prihoda koje ostvaruje isporukama poreskim obveznicima (koji će,iako
          od njega kupuju bez PDV-a, radije nabavljati od drugih poreskih
          obveznika kako bi mogli da obračunati PDV iskoriste za odbitak
          prethodnog poreza). Zato ZPDV dopušta malim poreskim obveznicima da
          optiraju za oporezivanje podnošenjem evidencione prijave za PDV
          nadležnom poreskom organu na rok od 2 god. nakon čega može da optira
          za prestanak obaveze plaćanja PDV-a, 2) Poljoprivrednici –
          Poljoprivrednikom se smatra fizičko lice koje je: * vlasnik, zakupac
          ili drugi korisnik poljoprivrednog i šumskog zemljišta, * nosilac,
          odnosno član poljoprivrednog gazdinstva. Nosilac (porodičnog)
          poljoprivrednog gazdinstva je fizičko lice, poljoprivrednik, koji
          obavlja poljoprivrednu proizvodnju i koje je upisano kao nosilac u
          Registar poljoprivrednih gazdinstava. Poljoprivrednik, u načelu, nije
          obveznik PDV-a: on ne obračunava PDV za izvršen promet dobara i
          usluga, nema pravo iskazivanja PDV-a u računima, nema pravo na odbitak
          prethodnog poreza i nije dužan da vodi evidenciju. Pri tome, on
          nabavlja različite inpute (seme,đubrivo,gorivo...) po pravilu od
          poreskih obveznika koji mu, kao krajnjem potrošaču, obračunavaju PDV
          na svoje isporuke dobara. S druge strane, poljoprivrednik deo svojih
          proizvoda prodaje na zelenoj pijaci građanima, ali deo dobara
          isporučuje poreskim obveznicima (npr zadrugama), kojima takođe pruža
          poljoprivredne usluge. Poreski obveznici koji nabavljaju
          poljoprivredne i šumske proizvode i usluge od poljoprivrednika biće
          diskriminisani u odnosu na poreske obveznike koji nabavljaju od drugih
          poreskih obveznika, npr zadruga. Zato je poljoprivredniku dato pravo
          na PDV nadoknadu: njome mu se delimično kompenziraju troškovi PDV-a
          obračunatog na inpute, koji ga pogađaju kao da je krajnji potrošač, a
          istovremeno se poreskom obvezniku-kupcu poljoprivrednikovih proizvoda
          i usluga omogućava da PDV nadoknadu odbije kao prethodni porez od
          PDV-a koji obračunava na svoje isporuke dobara/usluga. Kupac je dužan
          da tu nadoknadu obračuna i isplati u novcu i to u iznosu od 8% na
          vrednost primljenih dobara/usluga. Ako poljoprivrednikov promet u toku
          12 meseci nije veći od 8 000 000din, može da podnese evidencionu
          prijavu na najmanje 2 godine. 3) Turističke agencije – Turističkom
          agencijom se smatra poreski obveznik koji putnicima pruža turističke
          usluge i u odnosu na putnike istupa u svoje ime a za organizaciju
          putovanja prima dobra i usluge drugih obveznika koje putnici
          neposredno koriste (prethodne turističke usluge). Prethodne turističke
          usluge su: prevoz putnika, smeštaj, ishrana u hotelima, angažovanje
          vodiča... Za specijalni režim oporezivanja turističkih agencija
          ključno je da turistička agencija u odnosu na putnike kojima pruža
          turističke usluge istupa u svoje ime, ovakav režim ne važi za
          turističke agencije koje prodaju tuđe turističke aranžmane uz određenu
          proviziju. Sve turističke usluge koje agencija pruža putniku smatraju
          se jedinstvenom uslugom čije mesto pružanja je mesto gde agencija ima
          sedište. Osnovica PDV-a na pružanje jedinstvene turističke usluge od
          strane turističke agencije je marža turističke agencije, tj razlika
          između: ukupne naknade koju plaća putnik i stvarnih troškova koje
          turistička agencija plaća za prethodne turističke usluge uz odbitak
          PDV-a koji je sadržan u toj razlici. Turistička agencija za pružene
          turističke usluge ne sme da iskazuje PDV u računima i nema pravo na
          odbitak prethodnog poreza na osnovu turističkih usluga koje su joj
          iskazane u računu. 4) Polovna dobra, umetnička dela, kolekcionarska
          dobra i antikviteti – I obveznici koji se bave prometom ovih dobara
          utvrđuju osnovicu kao razliku između prodajne i nabavne cene dobra, uz
          odbitak PDV-a koji je sadržan u toj razlici, ali samo pod uslovom da
          kod nabavke tih dobara njihov isporučilac: nije dugovao PDV (npr zato
          što nije poreski obveznik nego je recimo fizičko lice, mali poreski
          obveznik i sl) ili je koristio poseban postupak oporezivanja razlike u
          ceni. Kod prometa ovih dobara, obveznik ne može iskazivati PDV u
          računima i nema pravo na odbitak prethodnog poreza za dobra i usluge
          koji su u neposrednoj vezi sa njima.
          <br />
          <br />
          <br />
          <br />92. Povraćaj i refakcija poreza na dodatu vrednost Institut
          povraćaja se primenjuje u situaciji kada je iznos prethodnog poreza
          veći od iznosa poreske obaveze u određenom poreskom periodu; tada
          poreski obveznik ima pravo da mu se razlika vrati, ili može da se
          opredeli da mu razlika bude poreski kredit za naredni poreski period.
          Povraćaj razlike se vrši najkasnije u roku od 45 dana po isteku roka
          za predaju poreske prijave u kojoj se poreski obveznik opredelio za
          povraćaj. Izuzetno, kod obveznika koji vrši promet u inostranstvo,
          povraćaj se vrši u roku od 15 dana. Povraćaj neiskorišćenog kredita se
          takođe vrši u roku od 45, odnosno 15 dana. Istekom tog roka, poreski
          obveznik stiče pravo na kamatu. Pravo na refakciju pripada: 1) stranom
          obvezniku, pod uslovom reciprociteta, ako: ** ne vrši promet dobara i
          usluga u RS, odnosno obavlja isključivo: - pružanje usluga prevoza
          dobara koje su oslobođene PDV-a sa pravom na odbitak prethodnog poreza
          i to: prevoznih usluga povezanih s uvozom dobara ako je vrednost tih
          usluga sadržana u poreskoj osnovici, prevoznih usluga korisnicima
          slobodnih zona koje su neposredno povezane s unosom dobara u zonu i
          prevoznih usluga koje su u neposrednoj vezi s izvozom, tranzitom ili
          privremenim uvozom dobara, osim usluga koje su oslobođene PDV-a bez
          prava na odbitak prethodnog poreza, ili ** je PDV za promet dobara i
          usluga iskazan u računu i ako je račun plaćen, ** je iznos PDV-a za
          koji podnosi zahtev za refakciju veći od 200e u din.protivvrednosti,
          ** su ispunjeni uslovi pod kojima bi obveznik PDV-a mogao ostvariti
          pravo na odbitak prethodnog poreza za ta dobra i usluge, 2)
          humanitarnoj organizaciji za dobra koja im se isporučuju u RS, a zatim
          su otpremljena u inostranstvo, gde se koriste u humanitarne,
          dobrotvorne ili obrazovne svrhe, 3) crkvama i verskim zajednicama, za
          dobra koja im se isporučuju u RS ili koja uvoze, kao i za usluge koje
          im se pružaju, a koji su neposredno povezani sa verskom delatnošću, 4)
          stranim diplomatskim i konzularnim predstavništvima i međ.
          organizacijama, 5) stranom državljaninu koji nije obveznik i nema
          prebivalište u RS a dobra otprema u inostranstvo pre isteka 3
          kalendarska meseca po njihovoj isporuci, pri čemu im je ukupna
          vrednost veća od 150e u din.protivvrednosti. Poseban oblik refakcije
          PDV-a, pod nazivom refundacija, predviđen je za kupca „prvog stana“ i
          roditelja, odnosno staratelja bebe koji kupuje hranu i opremu za bebe.
          Pravo na refundaciju PDV-a za kupovinu prvog stana ima fizičko lice,
          punoletni državljanin RS sa prebivalištem na teritoriji RS koji kupuje
          prvi stan, pod sledećim uslovima: - da od 1.7.2006.g. do dana overe
          ugovora o kupoprodaji na osnovu kojeg stiče prvi stan nije imao u
          svojini, odnosno susvojini stan na teritoriji RS, - da je ugovorena
          cena stana sa PDV-om u potpunosti isplaćena prodavcu uplatom na njegov
          tekući račun. Pravo na refundaciju PDV-a može ostvariti za stan čija
          površina za kupca prvog stana iznosi do 40 kvadr.metara, za članove
          njegovog porodičnog domaćinstva do 15 kvadr.metara po svakom članu
          koji nije imao u svojini/susvojini stan na teritoriji RS u navedenom
          periodu, a za vlasnički udeo na stanu do površine srazmerne vlasničkom
          udelu u odnosu na površinu do 40 metara kvadratnih, odnosno 15. Npr
          ako u porodičnom domaćinstvu žive bračni par i dvoje njihove dece,
          pravo na refundaciju PDV-a može se ostvariti za stan čija površina
          iznosi 85 metara kvadratnih ( 40+15+15+15). Ako kupac prvog stana
          kupuje stan površine koja je veća od površine za koju ima pravo na
          refundaciju, to pravo može ostvariti do iznosa koji odgovara površini
          stana u skladu sa formulom: 40 mk za kupca plus 15 mk za članove.
          Pravo na refundaciju PDV-a nema: * kupac stana koji je ostvario
          refundaciju po osnovu kupovine prvog stana, * član porodičnog
          domaćinstva kupca prvog stana za kojeg je kupac prvog stana ostvario
          refundaciju, u slučaju kada taj član kupuje stan, * kupac stana koji
          je stekao prvi stan bez obaveze prodavca da za promet tog stana plati
          porez na prenos apsolutnih prava po osnovu kupovine prvog stana, *
          član porodičnog domaćinstva kupca stana koji je stekao prvi stan bez
          obaveze prodavca da za promet tog stana plati porez na prenos
          aps.prava po osnovu kupovine prvog stana a za koga je ostvareno to
          poresko oslobođenje. Kupac hrane i opreme za bebe može da ostvari
          refundaciju PDV-a pod uslovima da: - je ukupan neto prihod rofitelja,
          odnosno staratelja bebe u godini koja prethodi godini u kojoj se
          podnosi ovaj zahtev, ostvaren u iznosu manjem od 960 000din i da je
          ukupna imovina roditelja/staratelja na koju se plaća porez manja od 23
          400 000din, - poseduje fiskalni isečak izdat od strane prodavca. Pravo
          na refundaciju PDV-a može se ostvariti do iznosa od 70 000din za bebu
          starosti do 2 godine i to 40 000din u prvoj i 30 000din u drugoj
          godini. <br />
          <br />
          <br />
          <br />93. Utvrđivanje i naplata poreza na dodatu vrednost PDV se
          utvrđuje samooporezivanjem. ZPDV predviđa obavezu podnošenja poreske
          prijave nadležnom poreskom organu u roku od 15 dana po isteku poreskog
          perioda. Poreski period je: * kalendarski mesec – za poreskog
          obveznika koji je u prethodnih 12 meseci ostvario ukupan promet veći
          od 50 000 000 din, kao i za poreskog obveznika kojem je odobreno da
          PDV plaća po sistemu naplaćene realizacije, * kalendarsko tromesečje –
          za poreskog obveznika koji je u prethodnih 12 meseci ostvario ukupan
          promet manji od 50 000 000din. Za obveznike koji prvi put započnu PDV
          aktivnost u tekućoj kalendarskoj godini, kao i za poreske dužnike koji
          nisu obveznici PDV-a, poreski period je kalendarski mesec. Za
          obveznika čiji je poreski period kalendarski mesec a koji ostvari
          ukupan promet u prethodnih 12 meseci manji od 50 000 000din, poreski
          period će postati kalendarsko tromesečje, i obrnuto. ZPDV dopušta, pod
          određenim uslovima, da se porez plaća po naplaćenom (fakturisanom)
          potraživanju za izvršene isporuke dobara i pružene usluge. Odlaganjem
          plaćanja PDV-a poboljšava se likvidnost obveznika kojima je to
          omogućeno. Ovu pogodnost može da ostvari poreski obveznik čiji ukupan
          promet dobara i usluga u prethodnih 12 meseci nije veći od 50 000
          000din, a koji je u tom periodu neprekidno bio evidentiran za obavezu
          plaćanja PDV-a, pod uslovima da je u prethodnih 12 meseci podnosio
          poreske prijave za PDV u propisanom roku i da, ukoliko mu je ranije
          bilo odobreno da porez plaća po naplaćenom potraživanju, u prethodnih
          12 meseci nisu prestali uslovi za takvo obračunavanje PDV-a, odnosno
          da obveznik PDV-a nije prestao da koristi sistem naplaćene realizacije
          na sopstveni zahtev. Iako ukupan promet ne sme da mu bude veći od 50
          000 000din, poreski period za njega je kalendarski mesec. On promet
          prijavljuje u poreskom periodu u kojem je izvršen, ali poresku obavezu
          po osnovu njega plaća u poreskom periodu u kojem je naplatio
          potraživanje. Kada je u pitanju odbitak prethodnog poreza, obveznik
          kome je odobrem sistem naplaćene realizacije, ima pravo na taj odbitak
          samo pod uslovom da je prethodnom učesniku u prometu platio obavezu za
          promet dobara i usluga. Da bi se sprečile moguće zloupotrebe s
          odlaganjem naplate potraživanja, ZPDV predviđa da je, ako ne naplati
          promet u roku od 6 meseci od dana kada je izvršio promet, obveznik
          PDV-a dužan da poresku obavezu po osnovu tog prometa plati za poreski
          period u kojem je istekao rok od 6 meseci. <br />
          <br />
          <br />
          <br />94. Akcize Akciza (trošarina) predstavlja porez koji pogađa
          potrošnju pojedinačnog dobra. Najčešći predmet oporezivanja
          predstavljaju artikli čija potrošnja garantuje izdašnost poreskih
          prihoda: duvanske prerađevine, alkoholna pića i naftni derivati.
          Povoljna svojstva akciza: ** mogućnost ubiranja ne malih proizvoda, uz
          relativno niske administrativne troškove, ** uticanje na smanjivanje
          preterane potrošnje dobara za koja se opravdano smatra da štetno
          deluju na zdravlje ljudi, ** prebacivanje javnih troškova nastalih
          trošenjem oporezovanih dobara na potrošače takvih dobara (npr
          povezivanje troškova izgradnje puteva sa potrošnjom benzina), **
          uticanje na racionalnije korišćenje pojedinih oblika energije. PORESKI
          OBJEKAT – derivati nafte, biogoriva i biotečnosti, duvanske
          prerađevine uključujući i nesagorevajući duvan, alkoholna pića, kafa,
          tečnost za punjenje elektronskih cigareta i električna energija za
          krajnju potrišnju. PORESKI OBVEZNIK – Obveznik akcize je: proizvođač
          akciznih proizvoda, uvoznik akciznih proizvoda, snabdevač električnom
          energijom, pravno lice koje je ovlašćeno od strane državnog organa za
          prodaju zaplenjenih akciznih proizvoda i kupac akciznih proizvoda
          oduzetih u postupku kontrole, odnosno u postupku prinudne naplate, a
          koje prodaje državni organ. Lice koje je registrovano za proizvodnju
          akciznih proizvoda, dužno je da pre početka obavljanja te delatnosti
          prijavi Poreskoj upravi mesto pogona i sličnog prostora u kojem će se
          obavljati proizvodnja tih proizvoda. PORESKA OSNOVICA – Većina akciza
          su specifične, tako da im osnovicu predstavlja jedinica mere: litar,
          mililitar, kilogram, komad, paklica od 20 cigareta. Akcize za rezani
          duvan za pušenje, duvan za lulu, za žvakanje i burmut su ad valorem a
          osnovicu im čini maloprodajna cena po kilogramu, koju utvrđuje
          proizvođač, odnosno uvoznik. I akciza na električnu energiju za
          krajnju potrošnju je ad valorem a osnovicu joj predstavlja cena
          električne energije u koju se uračunavaju svi troškovi koji su
          direktno vezani za isporučenu električnu energiju. Na cigarete se
          uporedo sa specifičnom plaća i ad valorem akciza čija je osnovica
          maloprodajna cena, koju utvrđuje proizvođač, odnosno uvoznik cigareta.
          NASTANAK PORESKE OBAVEZE – I kod akciza je moguće odlaganje nastanka,
          da bi se zaštitila likvidnost proizvođača. Ministar finansija može, po
          pribavljenom mišljenju nadležnog poreskog organa, proizvođaču akciznih
          proizvoda izdati akciznu dozvolu za formiranje akciznog skladišta; sve
          dok su akcizni proizvodi smešteni u akciznom skladištu, nastanak
          poreske obaveze je odložen. Kod akciza poreska obaveza nastaje: 1)
          kada su akcizni proizvodi uvezeni u RS; danom nastanka obaveze
          plaćanja carinskog duga, 2) kada su akcizni proizvodi proizvedeni u
          RS; danom stavljanja akciznih proizvoda u promet, a stavljanjem u
          promet promet se smatra: * svako otpremanje akciznih proizvoda iz
          proizvodnog pogona od strane proizvođača akciznih proizvoda za koje
          nema akciznu dozvolu, osim otpremanja akciznih proizvoda iz
          proizvodnog pogona u carinsko skladište, u skladu sa carinskim
          propisima. Ako su akcizni proizvodi ovlašćenog držaoca otpremljeni u
          njegovo akcizno skladište, poreska obaveza se odlaže, * svako
          otpremanje akciznih proizvoda iz akciznog skladišta od strane
          ovlašćenog držaoca, osim otpremanja u sopstveno akcizno skladište, *
          iskazivanje manjka proizvoda u akciznom skladištu, osim manjka koji se
          može pravdati višom silom, * iskazivanje rashoda u akciznom skladištu,
          iznad količine utvrđene propisom koji donosi Vlada Srbije, 3)
          stavljanje u promet postoji i kada su iz carinskog skladišta na
          teritoriju RS otpremljeni akcizni proizvodi: koje je proizvođač radi
          izvoza otpremio u carinsko skladište, koje je proizvođač otpremio,
          odnosno uvoznik smestio u carinsko skladište radi prodaje avionima i
          brodovima koji saobraćaju na međunarodnim linijama i oni koji su
          otpremljeni u slobodne carinske prodavnice otvorene na aerodromima za
          međunarodni saobraćaj. Neće se smatrati stavljanjem u promet ukoliko
          proizvođač akcizne proizvode otpremi iz carinskog skladišta u
          sopstveni pogon tadi oplemenjivanja, obrade, dorade ili prerade., 4)
          obaveza obračuna akcize nastaje i u momentu prodaje zaplenjenih
          akciznih proizvoda, 5) kod akcize na električnu energiju za krajnju
          potrošnju, poreska obaveza nastaje najranijim od sledećih dana: danom
          očitavanja potrošnje el.energije ili danom utvrđivanja procenjene
          potrošnje el.energije. PORESKE STOPE – stope akciza su specifične i ad
          valorem: 1) derivati nafte, biogoriva i biotečnosti (od 41din za tečni
          naftni gas, do 62,93din za kerozin), 2) duvanske prerađevine (cigarete
          61,72din + 33% na maloprodajnu cenu, rezani duvan 43% na maloprodajnu
          cenu...), 3) alkoholna pića (rakije 124-316din, pivo 24din), 4) kafa
          (od 84,40din do 158,25din za esencije i koncentrate od kafe), 5)
          tečnosti za punjenje elektonskih cigareta (4,06din po mililitru), 6)
          el.energija za krajnju potrošnju (7,50% na cenu el.energije). PORESKE
          OLAKŠICE – Poreska oslobođenja i poreski kredit Poreska oslobođenja:
          Akciza se ne plaća na akcizne proizvode koje izvozi proizvođač, koje
          proizvođač prodaje za potrebe diplomatskih i konzularnih
          predstavništava, derivate nafte koje prodaje proizvođač a čiji se
          promet vrši na osnovu međunarodnog ugovora ako je tim ugovorom
          predviđeno oslobođenje, kerozin koji proizvođač prodaje neposredno
          krajnjem korisniku za avio svrhe,na el.energiju za dipl. i konz.
          predstavništva.... Poreski kredit: Poreski obveznik ima pravo na
          poreski kredit u visini iznosa plaćene akcize na proizvode koji su
          nabavljeni od proizvođača, odnosno uvoznika ili ih proizvođač sam
          proizvodi, uvozi, a koji se kao reprodukcioni materijal upotrebljavaju
          u proizvodnji proizvoda na koje se ne plaća akciza. PORESKA REFAKCIJA
          – 1) pravo na refakciju plaćene akcize ima lice koje je izvezlo
          akcizni proizvod nabavljen u zemlji neposredno od proizvođača akciznog
          proizvoda, a ako takav proizvod izvozi sam proizvođač akciza se uopšte
          ne plaća, 2) kvalifikovani kupac-krajnji korisnik koji gasna ulja,
          tečni naftni gas, biogoriva i biotečnosti koristi za transportne
          svrhe, odnosno za grejanje, može ostvariti refakciju plaćene akcize na
          te akcizne proizvode, ukoliko su kumulativno ispunjeni sledeći uslovi:
          - da ih nabavlja od uvoznika, odnosno proizvođača, - da je na njih
          uvoznik,odnosno proizvođač platio propisani iznos akcize, - da je
          kvalifikovani kupac-krajnji korisnik platio račun u kojem je iskazan
          obračunati iznos akcize, a kada se ovi derivati prodaju kvalifikovanom
          kupcu-korisniku preko ovlašćenog distributera, on može ostvariti pravo
          na refakciju plaćene akcize ako poseduje fiskalni isečak tj račun da
          ih je platio, 3) kvalifikovani kupac-krajnji korisnik koji gasna ulja,
          kerozin, tečni naftni gas, ostale derivate koji se dobijaju od
          frakcija nafte koje imaju raspon destilacije do 380C i biotečnosti
          koristi kao energetska goriva u proizvodnji električne i toplotne
          energije ili u industrijske svrhe, može ostvariti refakciju pod
          uslovom da ih nabavlja od uvoznika, odnosno proizvođača, da je
          uvoznik/proizvođač na te derivate platio propisani iznos akcize i da
          je kupac-krajnji korisnik platio račun u kom je iskazan obračunati
          iznos akcize. U određenim slučajevima, ZA predviđa i parcijalnu
          refakciju u zavisnosti od namene na koju se određeni akcizni proizvod
          troši. UTVRĐIVANjE I NAPLATA POREZA – Utvrđuju se samooporezivanjem;
          obveznik je dužan da obračuna akcizu u momentu nastanka poreske
          obaveze. Obveznik ima obavezu da obračunati akcizu uplati na
          odgovarajući račun trezora, za period 1.-15. dana u mesecu najkasnije
          do poslednjeg dana u mesecu a za period od 16. u mesecu do kraja
          prethodnog meseca najkasnije 15.dana u mesecu. Obveznik akcize je
          dužan da podnese poresku prijavu za obračun akcize u elektronskom
          obliku u roku od 15 dana po isteku meseca za taj mesec. <br />
          <br />
          <br />
          <br />95. Porez na premije neživotnih osiguranja, porezi na upotrebu,
          držanje i nošenje dobara i naknada za zagađivanje životne sredine
          Porez na premije neživotnih osiguranja spada u poreze na pojedinačne
          usluge, za razliku od akciza koje pogađaju potrošnju pojedinih dobara.
          Kao i ostali porezi na potrošnju, posredan je. PORESKI OBJEKAT – ovaj
          porez se obračunava i plaća na premije sledećih vrsta osiguranja: 1)
          osiguranja od posledica nezgode, uključujući i osiguranje od povreda
          na radu i profesionalnih oboljenja, 2) dobrovoljnog zdravstvenog
          osiguranja, 3) osiguranja motornih vozila, 4) osiguranja šinskih
          vozila, vazduhoplova i plovnih objekata, 5) osiguranja robe u prevozu,
          6) osiguranja imovine od požara i drugih opasnosti (eksplozija,
          klizanja itd), 7) ostalih osiguranja imovine (provalne krađe, grad,
          mraz...), 8) osiguranja od odgovornosti zbog upotrebe motornih vozila,
          9) osiguranja od odgovornosti zbog upotrebe vazduhoplova i plovnih
          objekata, 10) osiguranja od opšte odgovornosti za štetu, 11)
          osiguranja kredita, 12) osiguranja jemstva, 13) osiguranja
          finansijskih gubitaka (zbog gubitka zaposlenja, nedovoljnih prihoda,
          izgubljene dobiti, neplaniranih troškova poslovanja), 14) osiguranja
          troškova pravne zaštite (sudski troškovi, troškovi advokata), 15)
          osiguranja pomoći na putovanju. PORESKI OBVEZNIK – društvo za
          osiguranje koje zaključuje ugovore o poslovima neživotnog osiguranja i
          naplaćuje premije osiguranja, direktno ili indirektno preko posrednika
          ili zastupnika. PORESKA OSNOVICA – iznos ukupne premije osiguranja.
          NASTANAK PORESKE OBAVEZE – u trenutku zaključenja ugovora o neživotnom
          osiguranju. PORESKA STOPA – 5%. PORESKE OLAKŠICE – ovaj porez se ne
          plaća na premije osiguranja koje se ostvaruju zaključivanjem i
          izvršavanjem ugovora o poslovima neživotnog osiguranja i to:
          osiguranja od posledica nezgode, osiguranja od povreda na radu i
          profesionalnih oboljenja, dobrovoljnog zdravstvenog osiguranja,
          osiguranja motornih vozila koje pokriva štete na motornim vozilima na
          sopstveni pogon odnosno gubitak tih vozila čiji su vlasnici lica s
          utvrđenim invaliditetom, osiguranje stambenih kredita, osiguranja
          izvoznih kredita, osiguranja kredita građana koji se plaćaju u ratama,
          osiguranja poljoprivrednih kredita. UTVRĐIVANjE I NAPLATA POREZA –
          utvrđuje se samooporezivanjem. Poreski dužnik je dužan da do 10. u
          mesecu za ugovore o osiguranju zaključene u prethodnom mesecu podnese
          poresku prijavu isključivo u elektronskom obliku. Uz poresku prijavu
          obveznik je dužan da plati porez. Porezi na upotrebu, držanje i
          nošenje dobara i naknada za zagađivanje životne sredine – Ovi porezi
          su analitički i objektni porezi, a ono što ih čini različitim od
          akciza je da su neposredni jer se naplaćuju direktno od lica koje neko
          dobro koristi ili kome se dozvoljava upotreba, nošenje ili držanje tog
          dobra. Oni su specifični porezi jer se ne utvrđuju prema vrednosti
          dobara nego u fiksnom iznosu. Da bi se sprečilo inflatorno
          obezvređivanje prihoda od specifičnih poreza na upotrebu dobara,
          propisano je da se za plaćanje poreza za narednu godinu iznosi poreza
          usklađuju u decembru indeksom potrošačkih cena za prethodnih 12
          meseci. Porez na upotrebu dobara plaća se na upotrebu, držanje odnosno
          nošenje: motornih vozila, plovila, vazduhoplova, registrovanog oružja.
          Porez na upotrebu motornih vozila – PORESKI OBJEKAT – porez na
          upotrebu motornih vozila tj vozila koja se pokreću snagom sopstvenog
          motora, plaća se na: putnička vozila, motocikle, motocikle sa bočnim
          sedištem i teške tricikle. PORESKI OBVEZNIK – pravno i fizičko lice na
          čije se ime motorno vozilo registruje. PORESKA OSNOVICA – radna
          zapremina motora. NASTANAK PORESKE OBAVEZE – u momentu izdavanja
          saobraćajne dozvole, odnosno registracione nalepnice za motorna
          vozila. Saobraćajna dozvola je javna isprava koja, sa registracionom
          nalepnicom, daje pravo na korišćenje vozila u saobraćaju za vreme
          važenja registracione nalepnice (u načelu, godinu dana9. PORESKE STOPE
          – stope su specifične, npr: za putnička vozila do 1 150 centimetara
          kubnih zapremine 1 220din, preko 1 300 cm 5 240din, preko 3 000cm 222
          280din, za motocikle (motocikle sa bočnim sedištem, teški tricikli) do
          125cm 1 420din, preko 250cm 3 580din, preko 1 100cm 12 530din. PORESKE
          OLAKŠICE – Poreska oslobođenja i poreski krediti Poreska oslobođenja –
          porez na upotrebu motornih vozila ne plaćaju: * osoba s invaliditetom,
          sa najmanje 80% telesnog oštećenja, na jedno putničko vozilo, * osoba
          s invaliditetom kod koje postoji telesno oštećenje koje ima za
          posledicu nesposobnost donjih ekstremiteta nogu do najmanje 60%, na
          jedno putničko vozilo, * zakonski zastupnici višestruko ometene dece
          koja su u otvorenoj zaštiti, odnosno o kojima roditelji neposredno
          brinu, * zdravstvene ustanove osnovane od strane RS za ambulantna
          vozila, * organizacije osoba s invaliditetom osnovane sa ciljem
          pružanja pomoći licima sa invaliditetom, za vozila prilagođena
          isključivo za prevoz njihovih članova, * Ministarstvo unutrašnjih
          poslova, * vlasnici motornih vozila čiji je pogon isključivo
          električni. Poreski krediti – Propisana visina poreza na upotrebu
          motornih vozila umanjuje se za: * vozila preko 5 godina starosti: -
          15% kod vozila 5-8 godina starosti, - 25% 8-10, - 40% preko 10 godina,
          * vozila kojima se obavlja auto taksi prevoz i za specijalna vozila za
          obuku kandidata za vozače s ugrađenim duplim nožnim komandama. za
          dodatnih 50%. Za vozila preko 20 godina starosti, porez iznosi 20% od
          propisanog iznosa poreza na upotrebu motornih vozila. UTVRĐIVANjE I
          NAPLATA POREZA – utvrđuje se samooporezivanjem i plaća se u momentu
          nastanka poreske obaveze. Registracija se ne može vršiti bez dokaza o
          plaćenom porezu, a porez se plaća periodično, u načelu za period od 1
          godine. Lice koje je u toku godine steklo pravo svojine na
          registrovanom motornom vozilu, kod čije je registracije porez plaćen,
          nije u obavezi da zbog te promene plati propisani iznos do isteka
          perioda za koji je motorno vozilo registrovano. Ako lice stekne pravo
          svojine na vozilu koje spada u poreska oslobođenja (npr na taksi
          automobilu), plaća porez srazmerno poreskom periodu od sticanja prava
          svojine do kraja poreskog perioda, i obrnuto. Porez na upotrebu
          plovila – PORESKI OBJEKAT – Porez na upotrebu plovila se plaća na:
          čamce sa motornim pogonom, brodove i jahte sa motornim pogonom i
          plutajuće objekte-ugostiteljske objekte (splavove). PORESKI OBVEZNIK –
          pravno i fizičko lice na čije se ime plovilo upisuje u odgovarajući
          upisnik, odnosno produžava važnost brodskog svedočanstva, plovidbene
          ili plutajuće dozvole. PORESKA OSNOVICA – Kod čamca: dužina plovila,
          snaga motora i okolnost da li čamac ima ili nema kabinu, kod brodova i
          jahti: snaga motora i kod plutajućih objekata: površina ugostiteljskog
          objekta. NASTANAK PORESKE OBAVEZE – u momentu upisa plovila u
          odgovarajući upisnik, odnosno produžavanja važnosti brodskog
          svedočanstva, plovidbene ili plutajuće dozvole. PORESKE STOPE – stope
          su specifične, npr za čamce sa motornim pogonom, bez kabine dužine do
          5 metara od 3 770din do 37 600din zavisno od jačine motora, bez kabine
          dužine do 10 metara od 6 260din do 45 130din zavisno od jačine motora,
          za brodove i jahte od 62 670din do 250 739din, a za plutajuće objekte
          1 260din po kvadratnom metru. PORESKE OLAKŠICE – Ne plaća se na
          brodove i plutajuće ugostiteljske objekte koji obvezniku neposredno
          služe za obavljanje njegove registrovane delatnosti. Poreski krediti –
          10% kod plovila 5-8 godina starosti, 20% kod plovila 8-10 godina
          starosti i 30% kod plovila preko 10 godina starosti. UTVRĐIVANjE I
          NAPLATA POREZA – utvrđuje se samooporezivanjem i plaća u momentu
          nastanka obaveze. Upis se može izvršiti samo uz dokaz o plaćenom
          porezu. Porez se plaća na period od 1 godine. Lice koje u toku godine
          stekne pravo svojine na plovilu, ne plaća već plaćeni porez i obrnuto,
          kod prestanka bavljenja delatnošću počinje da plaća jer otpada
          oslobođenje. Porez na upotrebu vazduhoplova – PORESKI OBJEKAT – porez
          na upotrebu vazduhoplova se plaća na civilne vazduhoplove na motorni
          pogon, kada se koriste za sopstveni prevoz, odnosno za sportsko i
          amatersko letenje. PORESKI OBVEZNIK – pravno i fizičko lice na čije
          ime se vazduhoplov upisuje u registar ili evidenciju vazduhoplova,
          odnosno kome se produžava rok važenja potvrde o proveri plovidbenosti.
          PORESKA OSNOVICA – broj sedišta. NASTANAK PORESKE OBAVEZE – u momentu
          upisa u registar, kao i u momentu produženja važenja potvrde o proveri
          plovidbenosti. PORESKE STOPE – stope su specifične, npr za vazduhoplov
          veličine do 6 sedišta 1 064 110din, preko 20 sedišta 3 192 380din, za
          sportsko letenje do 4 sedišta 638 480din, preko 4 sedišta 1 064
          110din. PORESKE OLAKŠICE – Poreska oslobođenja i poreski krediti
          Poreska oslobođenja – porez na upotrebu vazduhoplova ne plaća se na
          vazduhoplove na motorni pogon koji se koriste za sport a koji su
          vlasništvo Vazduhoplovnog saveza Srbije i njegovih članova (klubova i
          sportista) koji poseduju potvrdu o članstvu izdatu od tog saveza.
          Poreski krediti – 10% kod vazduhoplova 5-8 godina starosti, 20% 8-10
          godina i 30% preko 10 godina starosti. UTVRĐIVANjE I NAPLATA POREZA –
          utvrđuje se samooporezivanjem i plaća u momentu nastanka obaveze,
          plaća se periodično svakih 12 meseci. Porez na registrovano oružje –
          PORESKI OBJEKAT – Porez na registrovano oružje se plaća na: automatsku
          pušku, poluautomatsku pušku i oružje za ličnu bezbednost za koje je
          izdat oružni list za držanje oružja, kolekcionarska dozvola, odnosno
          dozvola za nošenje oružja. Registrovano oružje je oružje za koje je
          izdata isprava od strane Ministarstva unutrašnjih poslova. Automatsku
          pušku ne mogu nabavljati, držati i nositi fizička lica, pravna lica i
          preduzetnici, osim u slučajevima predviđenim zakonom (npr oružje
          streljačke organizacije ili službeno oružje za potrebe obavljanja
          posla u državnom organu). Oružje za ličnu bezbednost obuhvata pištolj
          i revolver. PORESKI OBVEZNIK – lice na koje glasi oružni list za
          držanje oružja, kolekcionarska dozvola, odnosno dozvola za nošenje
          oružja. Ako je izdata za više lica, poreski obveznik je vlasnik.
          PORESKA OSNOVICA – komad oružja. NASTANAK PORESKE OBAVEZE – u momentu
          izdavanja oružnog lista ili dozvole. PORESKE STOPE – specifične su,
          npr za automatsku pušku 12 700din, za poluautomatsku 5 090din, za
          oružje za ličnu bezbednost 3 440din, za oružje za ličnu bezbednost za
          koju je idata dozvola za nošenje 17 160din. PORESKE OLAKŠICE – Poresko
          oslobođenje – porez se ne plaća na: službeno oružje, oružje
          streljačkih organizacija i klubova, oružje koje je obveznik dobio na
          poklon kao nagradu prilikom odlaska u penziju od Vojske Srbije ili
          MUP-a. UTVRĐIVANjE I NAPLATA POREZA – ovaj porez utvrđuje rešenjem
          nadležni poreski organ, na osnovu podataka koje mu za oružje dostavlja
          MUP u roku od 15 dana od izdavanja oružnog lista, prenosa prava
          svojine na registrovanom oružju... Naknada za zagađivanje životne
          sredine – Zasnovana je na ideji da „zagađivač treba da plati“ porez na
          emisiju štetnih materija, tzv „ekološki porez“. Naknada za zagađivanje
          životne sredine se plaća na zagađivanja koja proističu iz sledećih
          izvora: * emisije pojedinačnih izvora zagađivanja (sumpordioksida,
          azotdioksida i praškastih materijala), * proizvedeni ili odloženi
          otpad, * supstance koje oštećuju ozonski omotač i * plastične
          polietilenske kese. Godišnja naknada se utvrđuje rešenjem koje donosi
          Fond za zaštitu životne sredine najkasnije do 30.4. tekuće godine, kod
          oštećenja ozonskog omotača u roku od 30 dana od dostavljanja
          relevantnih podataka. Obveznik ima pravo na povraćaj već plaćene
          naknade za zagađivanje odnosno oslobađanje ili smanjenje plaćanja
          naknade, ako sredstva koristi za sprovođenje mera za prilagođavanje
          propisanim graničnim vrednostima ili sprovodi druge mere kojima
          doprinosi smanjenju zagađivanja ispod propisanog nivoa. <br />
          <br />
          <br />
          <br />96. Carine Carina predstavlja jednu vrstu poreza na potrošnju,
          koji se naplaćuje kad proizvod (carinska roba) ulazi na državnu
          teritoriju (uvozna carina), a u nekim slučajevima i kada se prevozi
          ili prenosi preko državne teritorije (tranzitna carina) ili kad iz nje
          izlazi (izvozna carina). Carina se može definisati kao posredan porez
          i kao objektan i analitički. VRSTE CARINA – * Prema kriterijumu
          kretanja robe, carine mogu biti uvozne, izvozne i tranzitne. U praksi
          su najčešće uvozne, dok se izvozne javljaju relativno retko. Tranzitne
          carine su u savremenom svetu uglavnom napuštene jer ometaju normalno
          funkcionisanje međunarodne trgovine. - Uvozne carine se, prema cilju
          koji se želi postići, dele na: 1) Fiskalne carine koje za isključivi
          cilj imaju obezbeđenje javnih prihoda, 2) Ekonomske (zaštitne) carine
          se uvode radi zaštite domaće proizvodnje i obezbeđenja razvoja
          određenih privrednih grana, 3) Prohibitivne carine čiji je cilj da
          potpuno onemoguće uvoz robe. Stopa prohibitivnih carina je obično
          visoka, te je zbog toga cena iz uvoza znatno veća od cene domaćih
          proizvoda što praktično zaustavlja dalji uvoz, 4) Antidampinške carine
          imaju za cilj da zaštite domaću proizvodnju od niskih cena uvezene
          robe preko kojih inostrani proizvođači žele da ostvare prodor na
          domaće tržište i da uspostave svoj monopol. Da bi se pariralo
          dampinškim cenama, povećavaju se carine na uvezenu robu sve do nivoa
          kada se gubi razlika između cene uvezene robe i cene robe domaće
          proizvodnje, 5) Retorzivne carine predstavljaju protivmeru koju
          preduzima jedna država kao odgovor na visoke carine koje je prema
          njenim proizvodima uvela druga država. - Prema načinu utvrđivanja
          carinske osnovice, carine se dele na specifične i ad valorem. - Prema
          načinu uvođenja, razlikuju se autonomne i ugovorne carine. Autonomne
          uvodi država na osnovu svog fiskalnog suvereniteta a ugovorne se uvode
          na osnovu ugovora između dve ili više država. - Prema poreklu robe,
          razlikuju se jedinstvene, diferencijalne i preferencijalne carine. Kod
          jedinstvenih carina se primenjuje jedinstvena carinska tarifa,
          nezavisno od toga iz koje se zemlje uvozi roba. Diferencijalne postoje
          kod različitog carinskog tretmana različitih država. Kod
          preferencijalnih carina, država smanjuje carine za robu iz određenih
          država (klauzula najvećeg povlašćenja-države ugovornice automatski
          priznaju jedna drugoj iste carinske pogodnosti koje su priznale trećim
          državama). OBJEKAT CARINjENjA – roba koja se uvozi u carinsko područje
          RS. Carinska roba su sve stvari koje se u carinsko područje uvoze,
          odnosno unose ili primaju, stvari koje se iz tog područja izvoze,
          iznose ili šalju ili stvari koje su preko tog područja u tranzitu,
          odnosno pronose se. CARINSKI DUŽNIK – Carinski dužnik je: * kod
          stavljanja robe u slobodan promet ili u postupak privremenog uvoza sa
          delimičnim oslobođenjem od plaćanja uvoznih dažbina-deklarant, a u
          slučaju posrednog zastupanja-i lice za čiji je račun deklaracija
          podneta, * kod nezakonitog unošenja robe u carinsko područje-lice koje
          je nezakonito unelo robu, * kod nezakonitog izuzimanja robe ispod
          carinskog nadzora-lice koje je izuzelo robu, * kod prestanka
          ispunjenja obaveza koje proizlaze iz privremenog smeštaja ili drugog
          carinskog postupka u koji je roba bila stavljena-lice koje je dužno
          ili je bilo dužno da ispuni propisane obaveze koje proizlaze iz
          privremenog smeštaja robe ili njenog stavljanja u odgovarajući
          carinski postupak, * kada se roba potroši ili prvi put upotrebi u
          slobodnoj zoni ili u slobodnim skladištima pod uslovima ili na način
          koji nisu u skladu sa propisima-lice koje je potrošilo ili upotrebilo
          robu, ako je znalo ili moglo znati da se roba može trošiti ili
          upotrebiti samo u skladu sa propisima. CARINSKA OSNOVICA – carinska
          vrednost uvezene robe (transakcijska vrednost uvezene robe), za
          troškove do iznosa koji snosi kupac. NASTANAK CARINSKOG DUGA –
          nastanak carinskog duga. CARINSKE STOPE – uređene su u Carinskoj
          tarifi koju čini nomenklatura roba i stope, odnosno iznos carine. Na
          robu koja se uvozi u carinsko područje Srbije, carina se obračunava i
          naplaćuje primenom stope carine na carinsku vrednost robe (metoda ad
          valorem). U Carinskoj tarifi je propisano 16 različitih ad valorem
          stopa: 0%, 1%, 3%, 5%, 7%, 8%, 10%, 12%, 12,5%, 15%, 18%, 20%, 22%,
          25%, 30% i 57,6%. Ove stope se primenjuju sa državama sa kojima se
          primenjuje klauzula najvećeg povlašćenja, a na robu iz ostalih zemalja
          se primenjuju stope predviđene Carinskom tarifom ali uvećane za 70%.
          Roba koju uvoze fizička lica i koja je namenjena sopstvenom
          domaćinstvu, carini se stopom od 10%. CARINSKE POVLASTICE – Izuzimanja
          i oslobođenja od plaćanja carine Izuzimanja od carine: Plaćanju
          uvoznih dažbina ne podležu: nova oprema koja se ne proizvodi u zemlji
          a uvozi se radi modernizacije, osavremenjivanja domaće tehnologije i
          proizvodnje, reklamni materijal koji se besplatno prima iz
          inostranstva, predmeti stranih izlagača koji učestvuju na sajmovima i
          izložbama, žigovi, patenti, modeli, kao i pošiljke male vrednosti
          nekomercijalne prirode. Oslobođenja od plaćanja carina se daju:
          stranom diplomatsko-konzularnom predstavništvu, putnicima koji dolaze
          iz inostranstva na predmete ličnog prtljaga, organizacijama Crvenog
          krsta na robu koju uvezu iz inostranstva... Roba koje je bila
          oslobođena od plaćanja carine u roku od 3 godine ne sme se otuđiti,
          dati na korišćenje drugom licu ili drugačije upotrebiti, osim u svrhe
          za koje je bila oslobođena plaćanja carine. UTVRĐIVANjE I NAPLATA
          CARINE – carinu utvrđuje nadležni carinski organ i na odgovarajući
          način obaveštava poreskog obveznika o iznosu carinskog duga koji treba
          da plati u roku od 8 dana. <br />
          <br />
          <br />
          <br />97. Doprinosi za obavezno socijalno osiguranje Javnopravna tela
          (država posredstvom budžeta ili organizacije za obavezno socijalno
          osiguranje) mogu obezbeđivati socijalnu sigurnost na jedan od tri
          sledeća načina: 1) u formi socijalnog osiguranja koje se finansira
          doprinosima koje plaćaju osiguranici i druga lica (najčešće
          poslodavci), s tim što i država može participirati u finansiranju, a
          obim prava koja pripadaju osiguraniku ne zavisi od njegovog
          materijalnog stanja, 2) u formi davanja iz budžeta koja ne
          podrazumevaju da su korisnici prethodno platili doprinos niti da
          spadaju u kategoriju koja je materijalno ugrožena (npr u Australiji se
          svima pruža zdravstvena zaštita), 3) u formi socijalne pomoći koja se
          takođe isplaćuje iz budžeta ali samo licima koja su materijalno
          ugrožena. VRSTE DOPRINOSA – ZDOSO propisuje da se doprinosima za
          obavezno socijalno osiguranje obezbeđuju sredstva za finansiranje
          obaveznog socijalnog osiguranja, i to: penzijskog i invalidskog
          osiguranja, zdravstvenog osiguranja, osiguranja za slučaj
          nezaposlenosti. Sredstva doprinosa su javni prihod pod kontrolom i na
          raspolaganju organizacija za obavezno socijalno osiguranje, a te
          organizacije su: Republički fond za penzijsko i invalidsko osiguranje,
          Republički fond za zdravstveno osiguranje i Nacionalna služba za
          zapošljavanje. OBVEZNICI DOPRINOSA – Obveznik doprinosa je osiguranik,
          a u situacijama kada je osiguranik zaposlen, obveznik doprinosa je i
          njegov poslodavac. a) Obveznici doprinosa u svojstvu osiguranika: 1)
          za sve tri vrste doprinosa: zaposleni,sa zaposlenima upodobljena lica
          (lica koja obavljaju privremene poslove, ugovori preko omladinske),
          preduzetnici, osnivači odnosno članovi privrednog društva, 2) samo za
          doprinos za penzijsko i invalidsko osiguranje i za doprinos za
          zdravstveno osiguranje: poljoprivrednici, samostalni umetnici,
          sveštenici, domaći državljani zaposleni u inostranstvu, 3) isključivo
          za doprinos za penzijsko i invalidsko osiguranje: lica koja ostvaruju
          ugovorenu naknadu po osnovu ugovora o delu, autorskog ugovora, i
          preduzetnici, 4) isključivo za doprinos za zdravstveno osiguranje:
          inostrani penzioneri, strani državljani za vreme školovanja u RS, b)
          Obveznici doprinosa u svojstvu isplatilaca prihoda: 1) za sve tri
          vrste doprinosa: poslodavci i drugi isplatioci prihoda, 2) samo za
          doprinos za penzijsko i invalidsko osiguranje za slučaj invalidnosti i
          telesnog oštećenja po osnovu povrede na radu i profesionalne bolesti i
          za doprinos za zdravstveno osiguranje za slučaj povrede na radu i
          profesionalne bolesti: Nacionalna služba za zapošljavanje,
          poslodavac-za lice na stručnom osposobljavanju, organizator
          volontiranja-za volontera, omladinska i studentska zadruga, 3)
          isključivo za dodatni doprinos za penzijsko i invalidsko osiguranje za
          beneficirani radni staž: poslodavci, 4) isključivo za doprinos za
          zdravstveno osiguranje: poslodavci, Republički fond za penzijsko i
          invalidsko osiguranje, budžet Republike. OSNOVICE DOPRINOSA – 1)
          osnovica za zaposlene i poslodavce je zarada (plata), odnosno naknada
          zarade (plate). Ova osnovica se ne umanjuje za neoporezivi iznos od 11
          604din. U ovu osnovicu ulazi i iznos koji predstavlja zbir premije za
          dobrovoljno zdravstveno osiguranje, koju poslodavac na teret
          sopstvenih sredstava plaća za zaposlene-osiguranike uključene u
          dobrovoljno zdravstveno osiguranje, i penzijskog doprinosa u
          dobrovoljni penzijski fond, koji poslodavac na teret sopstvenih
          sredstava plaća za zaposlene-članove dobrovoljnog penzijskog fonda,
          umanjen za iznos od 5 501din mesečno, 2) osnovica za preduzetnike je
          mesečni iznos lične zarade ili oporeziva dobit, 3) osnovica doprinosa
          za osnivače, odnosno članove privrednog društva je najmanje 35%
          prosečne mesečne zarade u RS isplaćene u prethodnom tromesečju, 4)
          osnovica za poljoprivrednike je 35% prosečne mesečne zarade u RS
          isplaćene u četvrtom kvartalu prethodne godine, 5) osnovica za lica
          koja ostvaruju ugovorenu naknadu po osnovu npr autorskog ugovora je
          oporeziv prihod od ugovorene naknade, 6) osnovicu doprinosa za
          obavezno zdravstveno osiguranje lica za koja se sredstva za uplatu
          doprinosa obezbeđuju iz budžeta RS čini iznos od 15% prosečne mesečne
          zarade u RS isplaćene u prethodnoj godini. ZDOSO propisuje najnižu
          osnovicu, da bi se obezbedio makar minimalni priliv sredstava u
          organizacije obaveznog socijalnog osiguranja i najvišu osnovicu preko
          koje se neće obračunavati doprinosi jer je i obim prava iz obaveznog
          socijalnog osiguranja limitiran (npr penzija ne može biti viša od
          zakonom propisanog iznosa). Najniža osnovica je 35% prosečne mesečne
          zarade u RS isplaćene u prethodnom kvartalu. najviša osnovica se
          određuje kao najviša mesečna i najviša godišnja. Najvišu mesečnu
          osnovicu čini petostruki iznos prosečne mesečne zarade isplaćene po
          zaposlenom u RS, a najvišu godišnju petostruki iznos prosečne godišnje
          zarade. NASTANAK OBAVEZE PO OSNOVU DOPRINOSA – kod zarada-danom
          zaključenja ugovora o radu, a kod ugovorenih naknada-danom zaključenja
          ugovora. kod preduzetnika-danom upisa u registar, a kod
          poljoprivrednika-na dan 31.12. godine koja prethodi godini za koju se
          utvrđuje doprinos. STOPE DOPRINOSA – Kada se doprinosi plaćaju
          istovremeno iz osnovice i na osnovicu obračun doprinosa se vrši po
          sledećim stopama: za obavezno penzijsko i invalidsko osiguranje
          (zaposleni 14%, poslodavac 12%), za obavezno zdravstveno osiguranje
          (zaposleni 5,15%, poslodavac 5,15%). za osiguranje za slučaj
          nezaposlenosti (zaposleni 0,75%, poslodavac 0,75%). Kada se doprinosi
          plaćaju samo iz osnovice: za obavezno penzijsko i invalidsko
          osiguranje 26%, za obavezno zdravstveno osiguranje 10,30%, za
          osiguranje za slučaj nezaposlenosti 1,50%. OLAKŠICE – ZDOSO propisuje
          dve vrste olakšica za doprinose u vezi sa zaradama za poslodavce koji
          zapošljavaju određene kategorije lica: 1) Refakcija dela plaćenih
          doprinosa iz osnovice i na osnovicu – Poslodavac se u pogledu
          doprinosa kao korisnik podsticaja za zapošljavanje pojavljuje u dva
          svojstva: kao platac (u pogledu doprinosa iz osnovice) i kao obveznik
          (u pogledu doprinosa na osnovicu). Njemu pripada pravo na povraćaj
          dela plaćenih doprinosa, na teret zaposlenog i na teret poslodavca, po
          osnovu zarade na novozaposleno lice. U delu koji se tiče doprinosa iz
          osnovice (gde je poslodavac samo platac), njemu se de facto daje
          subvencija zato što zapošljava lica koja se, sa stanovišta zakona,
          zaslužila posebnu pažnju (tj registrovane nezaposlene), a u delu koji
          se odnosi na doprinose na osnovicu (gde je obveznik), radi se o
          refakciji vlastitih sredstava prethodno plaćenih u vidu doprinosa na
          zarade tih lica. ZDOSO propisuje opšti i specijalni režim. Pravo na
          refakciju dela plaćenih doprinosa imaju samo kvalifikovani poslodavci
          u odnosu na zarade kvalifikovanih novozaposlenih lica. Da bi se
          kvalifikovao za ovu olakšicu, u opštem režimu refakcije,
          poslodavac-pravno lice ili preduzetnik, mora zasnivanjem radnog odnosa
          sa novozaposlenim licima povećati broj zaposlenih kod sebe u odnosu na
          broj zaposlenih na dan 31.3.2014.godine. Poslodavac koji za određeno
          lice koristi bilo koju vrstu podsticaja (npr subvenciju) po osnovu
          zasnivanja radnog odnosa tog lica, osim prava na refakciju dela poreza
          na zaradu, nema pravo da za to lice ostvari ovu olakšicu. Iz prava na
          refakciju dela plaćenih doprinosa isključeni su poslodavci koji su
          korisnici javnih sredstava. U specijalnom režimu refakcije,
          kvalifikovani poslodavac je pravno lice razvrstano u mikro ili mala
          pravna lica, odnosno preduzetnik, pod uslovom da zasnuje radni odnos
          sa najmanje dva nova lica. I za ovog poslodavca važe ograničenja u
          pogledu nemogućnosti paralelnog korišćenja drugih podsticaja i statusa
          koji ne može biti status korisnika javnih sredstava. Kvalifikovanim
          novozaposlenim licem, u oba režima, smatra se fizičko lice sa kojim je
          poslodavac zaključio ugovor o radu, koje je prijavio na obavezno
          socijalno osiguranje i koje je pre zasnivanja radnog odnosa kod
          Nacionalne službe za zapošljavanje bilo bez prekida prijavljeno kao
          nezaposleno 6 meseci (pripravnici 3 meseca). U opštem režimu,
          poslodavac ima pravo na refakciju ako je zasnovao radni odnos sa: 1-9
          lica 65%, 10-99 70% i preko 100 lica 75%. U specijalnom režimu,
          poslodavac ima pravo na refakciju 75% plaćenog poreza. 2) Oslobođenje
          od obaveze plaćanja poreza na osnovicu – Da bi se stimulisalo
          zapošljavanje lica s invaliditetom, poslodavcu je pruženo oslobođenje
          od obaveze plaćanja doprinosa na zaradu zaposlenog ako na neodređeno
          vreme zaposli lice s invaliditetom, pri čemu Nacionalna služba za
          zapošljavanje plaća te doprinose. UTVRĐIVANjE I NAPLATA DOPRINOSA –
          Najčešće se utvrđuju i plaćaju po odbitku. Poslodavac je dužan da
          doprinose obračuna i uplati istovremeno s isplatom zarade. Ako
          poslodavac ne isplati zaradu do poslednjeg dana u tekućem mesecu za
          prethodni mesec, dužan je da najkasnije do tog roka obračuna i uplati
          doprinose za prethodni mesec na najnižu osnovicu doprinosa (35%
          prosečne mesečne zarade u RS isplaćene u prethodnom kvartalu). Ako
          poslodavac u ovom roku ne podnese poresku prijavu, Poreska uprava će
          obračunati doprinose u ime i za račun poslodavca na osnovu podataka
          koje joj dostavlja Centralni registar obaveznog socijalnog osiguranja.
          Doprinose za osnivača, odnosno člana privrednog društva, obračunava to
          privredno društvo i plaća ih u roku od 15 dana po isteku svakog
          meseca. Kod ugovorenih naknada (autorski ugovori i sl), isplatilac je
          dužan da obračuna, obustavi i uplati doprinose prilikom isplate
          ugovorene naknade u roku od 45 dana. Za preduzetnike koji porez
          plaćaju na paušalno utvrđeni prihod i poljoprivrednike koji nisu
          obveznici poreza na dohodak građana za prihode od samostalne
          delatnosti, obavezu doprinosa utvrđuje Poreska uprava rešenjem. Ovi
          doprinosi se plaćaju u roku od 15 dana po isteku svakog meseca, tj 45
          dana od početka svakog tromesečja (poljoprivrednici). <br />
          <br />
          <br />
          <br />98. Takse Taksa predstavlja instrument dažbinskih (fiskalnih)
          prihoda kojim država od fizičkog ili pravnog lica pod njenom poreskom
          vlašću prinudno uzima novčana sredstva, kao cenu za konkretnu,
          neposredno pruženu javnu uslugu, odnosno sproveden postupak ili
          radnju, koju im pružaju, odnosno sprovode njeni organi. Visina takse
          se može propisati neposredno zakonom ili se zakonom može ovlastiti
          određeni subjekt da utvrdi visinu takse. Kod utvrđivanja visine takse
          neposredno u zakonu, treba povesti računa o gornjem limitu-ukupnom
          iznosu rashoda učinjenih na službu koja obezbeđuje uslugu; ako bi se
          taj maksimum prešao, taksa bi se pretvorila u porez. Kada taksu
          utvrđuje subjekt kome je zakonom dato to pravo, visina takse se
          utvrđuje po određenoj formuli gde se u obzir uzimaju: dostupnost javne
          usluge, broj časova efektivnog vremena jednog zaposlenog potrebnog za
          pružanje javne usluge i ostali troškovi koji učestvuju u pružanju
          javne usluge. Najkasnije do 30.9. tekuće godine, za narednu godinu,
          utvrđuje se visina takse, a taj akt se dostavlja na saglasnost
          Ministarstvu finansija. Usluga koja se pruža taksenom obvezniku može
          biti određena radnja javnog organa (npr izdavanje putne isprave),
          odnosno postupak (npr donošenje sudske odluke), ali se može sastojati
          i u posebnoj privilegiji koju obveznik dobija (pravo na obavljanje
          neke profesije, pravo na isticanje firme). Taksa se ne sme naplaćivati
          za izdavanje dokaza i bilo kojih podataka koje lice pribavlja od
          jednog državnog organa a po nalogu drugog državnog organa.
          Razgraničenje prema npr porezima na upotrebu dobara ili dozvolu da se
          upotrebljavaju dobra ili obavljaju delatnosti sprovodi se na osnovu
          okolnosti da li je plaćeni iznos u srazmeri sa troškovima usluge
          državnog organa (taksa) ili je iznos dažbine znatno veći od tih
          troškova (porez). Taksena načela: 1) opštost taksene tarife (zahtev da
          se tarifa utvrđuje generalno a ne za svaki pojedini slučaj posebno),
          2) impersonalnost taksene tarife (zahtev da za istu uslugu tarifa bude
          ista za svakog obveznika, bez obzira na njegovu ekonomsku snagu), 3)
          jednostavnost taksene tarife (zahtev da jedan tarifni broj ne bude
          razdeljen na puno sitnijih stavki). Kada se radi o načinu naplate
          taksi, razlikuju se: - direktna metoda, i - indirektna metoda. Kod
          direktne metode taksa se plaća u gotovom novcu na odgovarajući uplatni
          račun trezora. Takseni obveznik je u tom slučaju dužan da priloži
          odgovarajući dokaz da je taksu platio. Indirektna metoda se javlja u
          dve varijante: u vidu plaćanja takse u taksenim markama i u vidu
          plaćanja takse upotrebom taksenih formulara. KLASIFIKACIJA TAKSA – 1)
          Prema nameni naplaćenih prihoda, takse se dele na: a) fiskalne, b)
          činovničke. Fiskalne takse pripadaju budžetu, dok činovničke takse
          ostaju potpuno ili delimično službenicima javnog organa kao nagrada za
          rad na pružanju usluga. Činovničke takse su uglavnom napuštene jer su
          predstavljale mogući izvor korupcije, 2) Prema obuhvatnosti usluga
          koje se plaćaju: a) pojedinačne, koje se naplaćuju za pojedinačna akta
          javnih organa, i b) paušalne, koje obuhvataju mnoštvo usluga koje čine
          celinu, 3) Prema vezanosti za tip usluge, odnosno za javni organ koji
          vrši uslugu: a) opšte, koje su iste za svaku uslugu bez obzira koji je
          organ vrši, b) specijalne, koje su svojstvene javnom organu koji ih
          naplaćuje, 4) Prema odnosu između visine dažbine i vrednosti javnog
          organa: a) stalne, koje su utvrđene standardno za određenu uslugu i ne
          menjaju se u zavisnosti od obima posla koji u konkretnom slučaju može
          biti veći ili manji od standardnog, b) promenljive, koje se kreću
          prema unapred utvrđenoj relaciji sa vrednošću posla, 5) Prema vrsti
          organa koji vrši zahtevanu uslugu: a) administrativne, b) sudske, v)
          komunalne, 6) Prema nivou vlasti koji uvodi taksu: a) republičke, b)
          pokrajinske, v) lokalne. ADMINISTRATIVNE TAKSE – Mogu biti republičke,
          pokrajinske i lokalne. Republičke administrativne takse predstavljaju
          prihod budžeta Republike i plaćaju se za spise i radnje u upravnim
          stvarima, kao i za druge spise i radnje kod: državnih organa i
          organizacija, organa teritorijalne autonomije i lokalne samouprave u
          vršenju poverenih poslova i privrednih društava, preduzeća i drugih
          organizacija koje vrše poverena im javna ovlašćenja. Obveznik takse je
          lice koje se zahtevom obraća državnom organu radi pokretanja upravnog,
          odnosno drugog postupka kod tog organa. Taksena obaveza nastaje u
          trenutku predaje zahteva, a taksa se plaća u trenutku nastanka taksene
          obaveze. Republičke administrativne takse se iskazuju u novčanim
          iznosima a izuzetno su ad valorem. Dinarski iznosi Tarife se usklađuju
          godišnje – godišnjim indeksom potrošačkih cena. Od obaveze plaćanja
          takse se izuzimaju: organi i organizacije RS, organizacije obaveznog
          socijalnog osiguranja, ustanove osnovane od strane RS, Crveni krst
          srbije, registrovane crkve i verske zajednice, diplomatsko konzularna
          predstavništva. Taksa se ne plaća za: spise i radnje u postupcima koji
          se vode po službenoj dužnosti, spise i radnje u postupku za povraćaj
          više ili pogrešno plaćenih javnih prihoda kao i za refakciju, spise i
          radnje u postupku za ispravljanje grešaka u rešenjima, prijave za upis
          u matične knjige, prijave za ostvarivanje zakonom propisanih
          podsticaja, spise i radnje u vezi sa ostvarivanjem prava iz socijalne
          zaštite, u vezi sa obrazovanjem. Lokalne administrativne takse su
          predviđene kao izvorni prihod jedinice lokalne samouprave. Skupština
          jedinice lokalne samouprave može uvesti ove takse za spise i radnje u
          upravnim stvarima u okviru poslova iz svoje izvorne nadležnosti.
          Visinu lokalnih administrativnih taksi utvrđuje skupština jed.lok.sam.
          pri čemu lokalna administrativna taksa ne sme biti veća od iznosa
          republičke administrativne takse propisane za odgovarajući, odnosno
          sličan spis ili radnju. Plaćaju se u novcu. SUDSKE TAKSE –
          predstavljaju prihod budžeta RS. Takseni obveznici su lica po čijem
          predlogu ili u čijem interesu se preduzimaju radnje u sudskom
          postupku. Za podneske i za zapisnike koji zamenjuju podneske taksu je
          dužno da plati lice koje ih podnosi, odnosno lice na čiji zahtev se
          sastavlja zapisnik. Za odluku prvostepenog suda taksu je dužan da
          plati tužilac, odnosno predlagač, a za sudsko poravnanje taksu su
          dužne da plate obe strane. Za odluku drugostepenog suda i za odluku po
          vanrednom pravnom sredstvu, sudsku taksu je dužan da plati podnosilac
          žalbe, odnosno lice u čijem interesu je pokrenut postupak po vanrednom
          pravnom sredstvu. Taksena obaveza nastaje: * za podneske (tužbe,
          žalbe) – kada se predaju sudu, * za sudske prepise – kada se zatraže
          od suda, * za sudske odluke – kada se objave, * sudska poravnanja –
          kada se zaključe, * za paušalnu taksu u postupku raspravljanja
          zaostavštine – kada rešenje o nasleđivanju postane pravosnažno, * u
          postupku reorganizacije i stečaja - kada se usvoji plan, odnosno
          donese odluka o deobi. Taksa se plaća u roku od 8 dana. U parničnom
          postupku, takse se plaćaju prema vrednosti predmeta spora (osnovica).
          Sudske takse se plaćaju u taksenim markama ili u gotovom novcu.
          LOKALNE KOMUNALNE TAKSE – predviđene su kao izvorni prihod
          jed.lok.sam. Skupština jed.lok.sam. može uvesti ove takse za
          korišćenje prava, predmeta i usluga, u skladu sa listom utvrđenom
          Zakonom. Visinu lokalnih komunalnih taksi utvrđuje skupština
          jed.lok.sam. Jedinica lok.sam može uvesti i boravišnu taksu. Obveznik
          lokalne komunalne takse je pravno i fizičko lice-korisnik prava,
          predmeta i usluga za čije korišćenje je predviđeno plaćanje ove takse.
          Komunalna taksa u gradu Beogradu se plaća za: isticanje firme na
          poslovnom prostoru, korišćenje reklamnih panoa, držanje motornih
          drumskih i priključnih vozila, korišćenje prostora na javnim
          površinama, držanje sredstava za igru, korišćenje prostora za
          parkiranje na obeleženim mestima, zauzeće javne površine građevinskim
          materijalom. Najizdašnija taksa je isticanje firme na poslovnom
          prostoru (firmarina), za šta se taksa utvrđuje godišnje, čiji iznos
          zavisi od delatnosti taksenog obveznika. Firmarinu ne plaćaju
          preduzetnici i mala (i mikro) pravna lica ukoliko imaju godišnji
          prihod do 50 000 000din. Za srednja pravna lica (i preduzetnike preko
          50 000 000din) firmarina je na godišnjem nivou maksimirana do dve
          prosečne mesečne zarade po zaposlenom. Za velika pravna lica do tri
          prosečne zarade, a za one koji obavljaju delatnosti bankarstva,
          kazina, kockarnica do deset prosečnih mesečnih zarada. Umanjenja
          firmarine: pravnim licima ako firmu istaknu van sedišta u beogradu
          20%, za isticanje firme na kiosku plaća se firmarina predviđena za
          preduzetnike, za isticanje firme na tezgi na otvorenom prostoru 50% od
          iznosa firmarine za preduzetnike. Obveznik firmarine dužan je da
          podnese prijavu za utvrđivanje obaveze po osnovu komunalne takse u
          roku od 15 dana od isticanja firme. Firmarina se plaća mesečno u
          visini 1/12 godišnjeg iznosa takse.
        </div>
      </aside>
    </div>
  </body>
</html>
